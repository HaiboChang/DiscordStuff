Huic simillimum est quod scribit Lucianus in Hermotimo: Οἰόμενος γὰρ ἐκπεφευγέναι, εἰς τὸν αὐτὸν κύρτον ἐμπέπτωκας, id est: Nam arbitratus effugisse te, in eandem nassam incidisti; item illud, quod alibi dicetur: Κύκλῳ περιέλκειν. 1037. II, I, 37. Qui possim ab hoc epulo abesse ? Plato in Phaedro: Πῶς γὰρ ἅν οἸός τε εἴην τοιαύτης θοίνης ἀπέχεσθαι; id est Qui possim ab hoc epulo abstinere ? De re vehementer suavi atque expetenda, quod genus est festum aliquod convivium. Allusum opinor ad eam fabulam, qua tradunt Dianam iracunde tulisse, quod cum reliqui dii adhibiti essent ab Oeneo ad sacrum epulum, sola fuisset praeterita solaque domi sederit secum stomachans, quod nihil ex illo nidore sentiret. Qua de re meminit Lucianus in Lapithis, item in libello De sacrificiis. 1038. II, I, 38. Dulcis cubitus Γλυκὺς ἀγκών, id est Dulcis cubitus, abominantis est sermo, aut cum aliud dicimus aliud sentientes. Plato in Phaedro: Γλυκὺς ἀγκών, ὧ Υαῖδρε, λέληθέ σε, ὅτι ἀπὸ τοῦ μακροῦ ἀγκῶνος τοῦ κατὰ τὸν Νεῖλον ἐκλήθη· καὶ πρὸς ἀγκῶνι λανθάνει σε, ὅτι οἱ μέγιστον φρονοῦντες τῶν πολιτικῶν μάλιστα ἐρῶσι λογογραφίας καὶ καταλείψεως συγγραμμάτων, id est Num, Phaedre, fugerat te, quod dulcis cubitus a longo illo, qui in Nilo est, cubito dictus esset ? Quin etiam praeter cubitum illud fugit te, quod qui rerum civilium sunt peritissimi, conscribendarum orationum ac posteris relinquendarum sunt cupientissimi. Hactenus Plato. Ancon autem Nili pars est, in qua navigantes plurimum et sudant, et periclitantur. Unde proverbio dicebant κατ’ εὐφημισμόν: Γλυκὺς ἀγκών, id est Dulcis cubitus, quasi deprecantes ejus loci discrimina. Id autem perinde valet, quasi dicas: Εὔφημα φώνει, id est Bona verba aut bene ominata loquere. Sunt qui e comico Platone natum existiment. Is in fabula, cui titulus Phaon, senem facit amantem tibicinam atque haec loquentem: Ὦ χρυσοῦν ἀνάδημα, Ὦ τοῖσιν ἐμοῖσι τρυφεροῖσι τρόποις ὧ γλυκὺς ἀγκῶν, id est O aureum amiculum, O meis delitiosis moribus gratus cubitus. Suidas scribit anconem Carthaginensibus vocari domicilium obscurum ac profundum, in quod conjicii solent, si quibus indignaretur tyrannus; praeterea summa montium juga ancones vocari; denique praeter alia gurgitem ac tumorem fluminis circa ripas propter anfractum et amnis repercussum anconem dici, a cubiti figura, ni fallor, ducta similitudine, quod quibusdam locis ripa excurrat promineatque specie cubitali. Unde et oppidis ac locis aliquot Anconis inditum est vocabulum, ut Anconi Picentinorum civitati, teste Stephano. Item Ovid. lib. Transform. ultimo: Et spissi littoris ancon, ut quidam legunt. Valerius Argonauticon lib. quarto: Quid memorem, quas Iris aquas, quas torqueat Ancon ? Unde non absurde κατ’ ἀντίφρασιν quis acceperit, sicuti placet Zenodoto. Nam alii putant per exclamationem dictum. Athenaeus lιbro Deipνosophistarum duοdecimo ostendit Anconem locum quempiam fuisse Sardis, voluptatum ministeriis paratum, in quo popinae, scorta atque aliae id genus delitiae; dulcis igitur Ancon ob blandimenta voluptatum, sed in eo complures naufragium faciebant. Idem indicat Polyψratem apud Samios mulieres aliquot voluptatum architectrices instituisse ad exemplum Anconis dulcis Sardorum, eumque locum Laura dictum fuisse, sive Samiorum Flores. Idem addit Omphalen, ejus gentis reginam, per vim virgines dominorum cum eorum servis inclusisse ad stuprum, ne sola haberetur impudica; Lydos autem eum locum, in quo foeminae constuprabantur, γλυκὺν ἀγκῶνα dixisse, sceleris atrocitatem verbo mitigantes. Vocem autem dictam putat ab eo, quod illic gerebatur. Etymologus indicat ἀγκῶνα dici locum ossibus durum, παρὰ τὸ ἐπάγεσθαι τὴν χεῖρα, id est ab adducenda manu, velut ἄγνυσθαι, id est frangendo; sive ab ἄγκειν, id est a praefocando. Hesychius adjicit et murorum flexus ἀγκῶνας vocari. Breviter, quicquid in cubiti speciem inflectitur, ἀγκών dicitur, quemadmodum sunt et citharae ancones. 1039. II, I, 39. Bos ad praesepe Βοῦς ἐπὶ φάτνῃ, id est Bos ad praesepe, in emeritos dici consuevit, quique jam ob aetatem otio vitaeque molliori indulgent. Effertur et ad hunc modum: Βοῦς ἐν αὐλίῳ, id est Bos in stabulo. Congruit et in eos, qui nullis honestis negotiis exercentur, sed turpi otio atque abdomini serviunt. Philostratus in Cassandra: Ἀλλ’ ἐν μειρακίοις καὶ γυναίοις, βοῦς ἐπὶ φάτνῃ, id est Verum inter adulescentulos ac mulieres, bos αδ praesepe. De Agamemnone loquitur voluptariam agente vitam. Effertur item ad hunc modum: Βοῦς ἐπὶ αὐλίῳ γέρων, id est Bos in stabulo senex; rursum hoc modo; Βοῦς ἐν αὐλίῳ κάθῃ, id est Bos in stabulo desides, de iis, qui molliter et in otio vivunt. Athenaeus lib. VIII refert quiddam non illepidum nec alienum ab hoc proverbio. Cantor quidam imperitus, cum Stratonicum excepisset convivio, inter pocula ostentabat illi artem. Cum autem esset splendidum ac magnificum convivium ac Stratonicus eo frustraretur non habens alterum, quicum sermocinaretur, confregit poculum ac poposcit majus, multosque cyathos cum accepisset solique calicem ostendisset, affatim bibens obdormiit, caetera fortunae comittens. Cum autem forte comessabundi quidam supervenissent cantori ex notis, Stratonicus illico factus est sobrius. Ii cum audissent, quod semper multum vini bibens fuisset inebriatus, compendio respondit: Insidiator enim et sceleratus ille cantor tamquam bovem ad praesepe data coena occidit. Quod in Athenaei verbis legimus ψαλλόμενος, opinor legendum σφαλλόμενος. Congruet et in illos, qui in suum aluntur exitium, quemadmodum ii, qui se voluptatibus mundi explent. Orco quid aliud quam victimae nutriuntur, veluti bos ad praesepe ? 1040. II, I, 40. Ne genu quidem flexo Οὐδὲ γόνυ κάμψας, id est Ne genu quidem flexo, Philostratus in Antaeo: Καὶ οὐδὲ γόνυ, φασί, κάμψας ἀποδύεται πρὸς τὸν Ἀνταῖον, id est Ac ne genu quidem curvato adversus Antaeum exuitur. Idem in Herode: Ἐνταῦθα, ἔφη, γόνυ κάμψωμεν, id est Hic, inquit, genu flectamus. Dictum est autem ὑπερβολικῶς pro eo, quod est ne tantulum quidem. Etenim qui jam incipit ad quietem componere sese, primum genu flectit. Itaque perinde valet οὐδὲ γόνυ κάμψας, quasi dicas citra respirationem, sine omni intermissione. Sumptum apparet ex Aeschyli Prometheo, ubi Vulcanus sic loquitur: Ἀνθ’ Ὠν ἀτερπὴ τήνδε φρουρήσεις πέτραν Ὀρθοστάδην ἄυπνος, οὐ κάμψων γόνυ, id est Ideo petram servabis hanc inamabilem, Insomnis astans, nec genu unquam flexeris, Nisi mavis esse mutuatum ex Homericae Iliados H, ubi de Hectore sic loquitur Menelaus: Υημί μιν ἀσπασίως γόνυ κάμψειν, αἴκε φύγησι Δηίου ἐκ πολέμοιο, id est Ille lubens genua flectet, puto, si modo tristi Fugerit e bello. 1041. II, I, 41. Quo properas, num ad ephebum ? Philostratus in Vita Apollonii: Ὅ τε Κιλίκιος λόγος· ποῖ τρέχεις; ἦ ἐπὶ τὸν ἔφηβον; ἐπ’ ἐκείνῳ τε ἐλέγετο καὶ παροιμιώδη τιμὴν ἔσχεν, id est Ac Cilicibus celebratum dictum: quo curris ? num ad ephebum ? de illo quoque ferebatur adagiique vim obtinebat. Parum liquet, quid sibi voluerit Cilicum illud adagium, nisi forte sumptum est ab Apollini oraculo, ad quod undique festinabatur. Fingebatur autem imberbis Apollo, quemadmodum et Bacchus. 1042. II, I, 42. Et puero perspicuum est Καὶ παιδὶ δῆλον, id est Et puero perspicuum, de re supra modum perspicua confessaque. Utitur et Plato quodam in loco, quem ante commonstravimus, et Philostratus in Vita Apollonii. Est in epistolis Basilii: Σοῦτο καὶ παιδὶ γνώριμον, id est Hoc et puero notum. Finitimum illi, quod alibi retulimus: Καὶ τῷ τυφλῷ δῆλον, id est Vel caeco perspicuum. 1043. II, I, 43. Ne in Melampygum incidas Μὴ τῷ Μελαμπύγῳ περιτύχοις, id est Ne in Melampygum incidas, in lascivos et injuriosos homines quadrat. Est autem comminantis, ne quando incidant in eum, qui malefactorum poenas de eis sumat. Utitur hoc adagio Philostratus in Apollonii vita, lib. II: Καὶ τοῦτο ἴσως ἦν τὸ Μελαμπύγου τυχεῖν, id est Et hoc fortassis erat in Melampygum incidere. Aristophanes in Lysistrata: Καὶ Μυρωνίδης γὰρ ἦν τραχὺς ἐντεῦθεν Μελάμπυγός τε τοῖς ἐχθροῖς ἅπασιν, id est Et Myronides enim erat hirsutus illinc Melampygusque hostibus omnibus. Melampygum dixit quasi vindicem ultoremque. Porro Melampygus Graecis siggnificat eum, qui nigro sit podice; quo quidem cognomento notatus est Hercules, quod eam corporis partem non Lydorum more vulsam, neque candidam, quemadmodum effoeminati solent, sed nigris pilis hirsutam ac silvosam haberet. Nam Graeci, quemadmodum molles et imbelles fractosque deliciis πυγάργους καὶ λευκοπύγους appellant, itidem e diverso fortes ac strennuos μαλαμπύγους vocare consueverunt, ut auctor est Lycophronis interpres. Idem ostendit paroemiam ad hunc quoque modum efferri: Οὔπω Μελαμπύγῳ τετύχηκας, id est Nondum in Melampygum incidisti. Proverbium ex hujusmodi quadam historia natum existimant, quam partim ex Suida, partim ex Gregorii Nazianzeni enarrationibus adscribemus. Olim duo quidam fratres erant, omni genere maleficiorum passim in omnes debacchantes, unde et ex morum atrocitate nomina repererunt, nam alter Passalus dictus est, alter Achemon, sive ut alicubi legitur, Acmon. Hos mater, omine Sennonis, ubi videret atrocia facinora passim patrantes, jussit cavere, ne quando in Melampygum inciderent. Evenit deinde, ut Hercules aliquando sub arbore quadam dormiret, armis in eandem reclinatis. Accesserunt Cercopes, sive Perperi fratres, utrumque enim scriptum invenitur, et Herculem somnientem ipsius armis aggredi tentarunt. Ille protinus sensit insidias et correptos ac vinctos de clava a tergo suspendit leporum ritu, atque ad eum modum gestabat. Ille pendentes capitibus deorsum demissis, cum Herculis posticum nigris pilis horridum atque hispidum viderent, materni moniti memores super hac re inter sese confabulabantur. Quod simul ac audisset Hercules, hoc cognomine delectatus et in risum effusus eos vinculis solutos dimisit. Notat hanc historiam Plutarchus in libello De discrimine amici et adulatoris, cum ait Herculem Cercopibus fuisse delectatum. Meminit et Herodotus in septimo de loco, dicto lapide Melampygo, et Cercopum sede. Quo sane loco lapsus est insigniter Laurentius Valla, quod fabulam hanc aut nesciret, aut certe non meminerit. Plutarchus in libello De puerum educatione refert et hoc inter Pythagorica aenigmata: Μὴ γεύεσθαι τῶν μελανούρων, id est Non gustanda, quae nigra sunt cauda, atque hunc in modum interpretatur: abstinendum a convictu mortalium atrorum et improborum; quamquam hoc a proverbio diversum. 1044. II, I, 44. Noctuinum ovum Γλαύκειον Ὡόν, id est Noctuinum ovum. Refertur a Nicolao Perotto in Copiae cornu proverbii loco, nec explicatur tamen. Fortassis antiquitus abstemium et a vino abhorrentem hoc adagio significabant. Philostratus enim in vita Apollonii, libro tertio, de ovo noctuae rem oppido quam prodigiosam refert. Itaque satius est ipsius referre verba: Σὴν γλαῦκα, inquit, χρὴ ἐπιφυλάττειν, οὗ νεοττεύει, καὶ τὰ Ὡὰ σπάσαντα δοῦναι μασᾶσθαι τῷ βρέφει συμμέτρως ἕψαντας. Εἰ γὰρ βρώσεταί τι τούτων πρὶν οἴνου γεύσασθαι, μῖσος πρὸς τὸν οἷνον αὐτῷ ἐμφύσεται, καὶ σωφρονέστατα διακείσεται, id est Obervandum, ubi loci niduletur noctua; deinde ova subducere oportebit, eaque mediocriter cocta infanti mandenda dare. Quod si quid ex his ederis, prius quam degustarit vinum, inseretur illi vini odium, adeo ut in omnem vitam quam maxime sobrius sit futurus. Aelianus libro De naturis animantium primo fabulam refert paulo magis etiam, quam haec est, anilem. Eam quoque praestiterit ipsius auctoris recensere verbis: Οἱ πελαργοὶ λυμαινομένας αὐτῶν τὰ Ὡὰ νυκτερίδας ἀμύνονται πάνυ σοφῶς. Αἱ μὲν προσαψάμεναι ἀνεμιαῖα ἐργάζονται καὶ ἄγονα αὐτά. Οὐκοῦν τὸ ἐπὶ τούτοις φάρμακον ἐκεῖνό ἐστι· πλατάνου φύλλα ἐπιφέρουσι ταῖς καλιαῖς, αἱ δὲ νυκτερίδες ὅτ’ ἅν αὐτοῖς γειτνειάσωσι, νακρώσι καὶ γίνονται λυπεῖν ἀδύνατοι, id est Ciconiae noctuas ova sua perdere solitas arcent miro ingenio. Nam hae contactu reddunt ea subventanea steriliaque. Remedium igitur adversus haec illud adhibent: platani frondes in nidum convehunt, quas noctuae postea quam contigerint, torpescunt, ita ut jam nocere non queant. Hactenus Aelianus. Sunt qui negent noctuinum ovum inveniri. Proverbium itaque quadrabit vel in hominem nihili nulliusque frugis, juxta fabulamentum Aeliani, vel in rem raram inventu, juxta horum sententiam. 1045. II, I, 45. Amazonum cantilena Ἀμαζόνων ᾆσμα, id est Amazonum cantilena, in delicatos ac lascivos et parum viros. Philostratus in apollonii vita, libro quarto: Μειράκιον τῶν ἁβρῶν, οὕτως ἀσελγὲς νομιζόμενον, ὡς γενέσθαι ποτὲ καὶ τῶν Ἀμαζόνων ᾆσμα, id est Adulescens de numero mollium, usqueadeo lascivus habitus, ut aliquando Amazonum quoque fuerit cantio. Quid autem sibi velit Amazonum cantio, fateor mihi nondum satis compertum apud idoneos auctores; nisi si cui placet, ut accipiamus amazones ludibrii causa in molles viros cantilenas solere celebrare. Quod si fas sit mutare scripturam, mihi nequaquam displiceat, ut pro Ἀμαζόνων μαζονόμων legamus. Sic enim appellant lancis genus praegrande, quo cibi inferuntur in convivium. Mos autem erat antiquitus, ut epulad lautiores tibicine praecedente inferrentur, ut accipenser. Horatius in extrema satyra: Mazonomo pueri magno discerpta ferentes Membra gruis. Verum hoc interim meum esto somnium, donec ab eruditis certius aliquid proferetur; quod sane desperandum non est, indies in lucem emergentibus novis auctoribus. Cum haec jam quartum essent aedita, prodiit opus Caelii Rodigini, qui tradit sibi videri proverbium hoc non de foeminis Amazonum, sed in genere de tenuibus dici. Hoc commentum cum sit insigniter frigidum, quanto ipse verecundius, qui me professus sum nescire, quod nesciebam ! 1046. II, I, 46. Tantali horti Σαντάλου κῆποι, id est Tantali horti. De bonis, quibus tamen frui non liceat, aut de iis, quae videantur aliquid esse, cum nihil sint. Philostratus in vita Apollonii, libro quarto: Σοὺς Σαντάλου, ἔφη, κήπους εἴδετε, ὡς ὄντες οὔκ εἰσι, id est Tantali hortos videtis, inquit, esse, cum non sint. Nota est fabula de Tantalo apud inferos ad aquam stante deque pomis in caput imminentibus, cum sitiens interim atque esuriens neutra possit contingere. De his nonnulla retulimus prius in proverbio Adonidis horti. 1047. II, I, 47. Res sacra consultor Σύμβουλος ἱερὸν χρῆμα, id est Consultor res sacra. Zenodotus ex Epicharmo refert. Sensus est adagionis plurimum utilitatis adferre bene consulentem, aut religiose pureque dandum consilium iis, quibus est opus. Plato in Theage: Ἀλλὰ μὲν δή, ὧ Δημόδοκε, καὶ λέγεταί γε σύμβουλον ἱερὸν χρῆμα εἷναι, id est Quin illud etiam dicitur, Demodoce, consultorem rem esse sacram. Idem in epistola ad Perdiccam: Δίκαιος δέ εἰμι καὶ ξενικήν, καὶ ἱερὰν ξυμβουλὴν λεγομένην ξυμβουλεύειν, id est Aequum est autem, ut et hospitale, et sacrum, ut dicitur, consilium impertiam. Suidas indicat dictum, ubi deliberatur de rebus periculosis, ut simile videatur illi: Sacram ancoram jacere. Effertur et ad hunc modum: Ἱερὸν ἡ συμβουλή, id est Res sacra consilium. Exstat inter Graecas sententias hic senarius: Ἱερὸν ἀληθῶς ἐστιν ἡ συμβουλία, id est Res est profecto sacra consultatio. 1048. II, I, 48. Ante mysteria discedere Ἀπιέναι πρὸ τῶν μυστηρίων, id est Ante mysteria discedere, est re nondum absoluta subducere sese. Sumpta metaphora a sacris, in quibus prophani jubebantur abire, cum jam essent peragenda mysteria, initiati manebant, nec fas erat, nisi peractis ritibus, abire. Plato in Menone: Εἰ μή, ὥσπερ χθὲς ἔλεγες, ἀναγκαῖόν σοι ἀπιέναι πρὸ τῶν μυστηρίων, ἀλλ’ εἰ περιμείναις τε καὶ μυηθείης, id est Nisi, quemadmodum heri dicebas, tibi fuerit ante mysteria discedendum, verum si et permaneas, et mysteriorum particeps fias, et caetera, quae sequuntur. 1049. II, I, 49. Ex uno multa facere Ἐξ ἑνὸς πολλὰ ποιεῖσθαι, id est Ex uno multa facere, proverbio dicebantur, qui rem quampiam minutim secabant. Quadrabit in eos, qui idem aliis atque aliis modis variant, ut non jam unum, sed plura videantur. Plato in Menone: Καὶ παῦε πολλὰ ποιῶν ἐκ τοῦ ἑνός, ὅπερ φασὶ τοὺς συντρίβοντάς τι ἑκάστοτε οἱ σκώπτοντες, id est Ac parce ex uno plura facere, quo dicto taxant eos, qui rem quempiam undecumque comminuunt. Narratur apud Titum Livium belli Macedonici libro V non illepida fabula de caupone quodam, qui suis unius carnes tam vario coctas apparatu proponebat, ut dux Romanus admiratus rogaret, unde nam media bruma suppeteret tanta venatus copia. Tum arridens caupa confessus est eas omneis ciborum species ex uno sue domestico confectas fuisse. Neque secus isti faciunt — inquit — qui commemorandis variis et horrendis nominibus vos territant, cum haec omnia una gens sit. 1050. II, I, 50. Jovis Corinthus Ὁ Διὸς Κόρινθος, id est Jovis filius Corinthus, in eos dici solitum, qui semper eadem aut dicunt, aut faciunt. Pindarus in Nemeis, hymno VII: Σαὐτὰ δὲ τρὶς τετράκις τ’ ἀμπολεῖν / ἀπορία τελέθει, τέκνοισιν ἅτε μαψυλάκας Διὸς Κόρινθος. Negat se velle iterum atque iterum eadem iterare, perinde quasi pueris nugas narraret, Διὸς Κόρινθος. Nam μαψυλάκας eum significat, qui frustra nugas effutit. Interpres hoc loco fabulam adfert, ad proverbium hoc, meo quidem animo; non multum pertinentem; tamen adscribam. Aletes, inquit, consuluit Dodonaeum oraculum, quod tum Jovis erat, num Corinthiorum imperio potiri posset. Responsum est tum illum potiturum, cum quispiam illi glebam daret aut ruder, idque die multarum coronarum, nam id addidit. Itaque Corinthum profectus panem ab rustico quopiam petiit. Is glebam porrexit. Sensit ille jam perfectum oraculum, animumque ad capessendum imperium adjecit. Parentabatur eo die Manibus, eamque ob causam cum pleraque civitas in monumentis abesset, accedens reperit Creontis filias jam paciscentes de imperio. Harum natu minimae persuadet, si velit adjutare, se, simul atque principatum esset consecutus, illam ducturum uxorem. Illa imperii cupiditate prodit civitatem ac portis apertis Aletem admittit. Is itaque victor Jovis Corinthum eam appellat, quod ex Jovis oraculo contigisset. Deinde subtexit aliam fabulam, cum aliorum interpretamento fere convenientem. Ea est hujusmodi: Olim Megarenses Corinthiis erant vectigales. Caeterum, cum illorum imperium insolentius gravatim ferrent ac defectionem pararent, missus est legatus Corinthiorum nomine, qui apud plebem Megarensem cum alia multa ferociter dixit, tum illud indignabundus ac vociferans intonuit: Οὐκ ἀνέξεται ὁ Διὸς Κόρινθος, id est Non feret Jovis filius Corinthus. Id ubi saepius iteraret, concitatus populus succlamare coepit: Feri, feri Jovis Corinthum !, simulque legatum expulerunt. Erat autem Corinthus hic Corinthiorum rex, Jove prognatus; tametsi Pausanias in Corinthjacis negat se apud auctores serios reperisse Corinthum Jovis fuisse filium, sed vulgus dumtaxat Corinthiorum ita praedicare. Usurpat adagium Plutarchus in commentario, quem inscripsit Adversus Stoicos: Πολὺς οὖν ὁ Διὸς Κόρινθος ἐπὶ τὸν λόγον αὐτῶν ἀφιᾶται· τὴν γὰρ ὑπέρου περιτροπήν, ἵνα μὴ σκώπτειν δοκῆς, ἔασον, id est Multus igitur Jovis Corinthus ad orationem illorum admittitur; nam pistilli circumvolutionem, ne mordere videaris, omitte. Aristophanes in Ranis: Σουτὶ τί ἦν τὸ πρᾶγμα, Ἀλλ’ ἥ Διὸς Κόρινθος ἐν τοῖς στρῶμασι; id est Quid aliud haec erat res, Nisi Jovis Corinthus in ipsis stragulis ? Verba sunt ministri, Bacchi ταὐτολογίαν notantis, qui dixerat: Αἴροις ἅν αὖθις αὖ γε, παῖ, τὰ στρώματα, id est Haec rursus iterum tolle, minister, stromata. Idem in Contionatricibus: Ὅτε δὴ δ’ ἀνασκοπουμέναις ἀφαίνετο Ὁ Διὸς Κόρινθος, id est Ubi denuo considerantibus Jovis Apparuit Corinthus. Philostratus in Antipatro sophista: Ὠθούντων δὲ αὐτὸν τῶν συγγενῶν ἐς τὸν γάμον, καὶ Διὸς Κόρινθον ἡγουμένων τὸν Ἀντίπατρον, id est Impellentibus autem illum cognatis ad nuptias, et Jovis Corinthum existimantibus Antipatru; quamquam hic Jovis Corinthum usurpasse videtur pro homine magnopere felici. Usurpat hoc adagium et Socrates apud Platonem in Euthydemo: Ἀλλ’ ἀτεχνῶς τὸ λεγόμενον ὁ Διὸς Κόρινθος γίγνεται, id est Sed prorsus, id quod dici solet, Jovis Corinthus fit. Convenit cum illo, quod alibi retulimus: Δὶς κράμβη, id est Bis crambe. Neque solum uti licebit, cum eadem iterum atque iterum dicuntur, verumetiam cum in eodem negotio nimium assidue persistitur, veluti si quis cibum semper eundem apponat, aut si quis semper studiis litterariis incumbat, aut assidue venetur, ut hinc jam oboriatur ex assiduitate satietas, recte dicemus: ὁ Διὸς Κόρινθος. Molestum est enim quicquid perpetuum, vel Pindaro teste in Nemeis: Ἀλλὰ γὰρ ἀνάπαυσις ἐν παντὶ γλυκεῖα ἔργῳ. Κόρον δ’ ἔχει / Καὶ μέλη, καὶ τὰ τέρπν’ ἄνθε’ Ἀφροδισία, id est Verum enimvero intermissio in omni negotio jucunda. Accipiunt autem Satietatem et cantilenae, et amoeni flosculi Venerei. In nonnullis exemplaribus pro μέλη scriptum erat μέλι. Sic in epigrammate: Πᾶν τὸ περιττὸν ἄκαιρον, ἐπεὶ λόγος ἐστὶ παλαιός, Ὡς καὶ τοῦ μέλιτος τὸ πλέον ἐστὶ χολή, id est Insuave est quicquid nimium est, nam dicitur olim: Mel quoque, si immodica est copia, bilis erit. Illud admonitu non inutile duxerim, proverbium bifariam accipi posse, nam et hoc ostendit onterpres Pindari: vel cum eadem itarantur saepius, vel cum ii, qui initio magnifice loquuntur minanturque ferociter, postea timide fugiunt, id quod evenit legatis Corinthiorum, qui cum saepius illud intonuissent in contione: Δικαίως στενάζει ὁ Διὸς Κόρινθος, εί μὴ λάβοιτο δίκας παρ’ ὑμῶν, id est Merito suspirabit Jovis Corinthus, nisi poenas sumpserit de vobis, postea, cum ad manus est ventum, ignaviter aufugerunt. Nec illud praetereundum, adagionem accommodari posse tum ad rem, tum ad personam. Ad rem hoc pacto: Jam millies audivi, non possum diutius ferre τὸν Διὸς Κόρινθον. Ad personam, ut si quis hominem eadem semper inculcantem τὸν Διὸς Κόρινθον appellet. Indicat et hoc interpres Pindari. 1051. II, I, 51. Testulae transmutatio Ὀστράκου περιστροφή, id est Testulae conversio, de rebus repente in diversum commutatis. Lucianus in Apologia περὶ τῶν ἐπὶ μισθῷ συνόντων: Ἔπειτα πάντων ἐκλαθόμενος, ὀστράκου, φασί, μεταπεσόντος, ἑκὼν ἑαυτὸν φέρων εἰς δουλείαν οὕτω περιφανῆ καὶ περίβλεπτον ἐνῆκε, id est Deinde oblitus omnium, testula, ut aiunt, transmutata, volens ipse semet in servitutem usqueadeo manifestariam et insignem conjecit. Incertum, utrum sumpta sit metaphora a ludi genere quodam, quem ostracinda Graeci vocant (hunc innuit Plato in amatoriis, nempe in Phaedro: Υυγὰς δή, inquit, γίγνεται ἐκ τούτων, καὶ ἀποστερηκὼς ὑπ’ ἀνάγκης ὁ πρὶν ἐραστής, ὀστράκου μεταπεσόντος, ἵεται φυγῆ μεταβαλών. Ὁ δὲ ἀναγκάζεται διώκειν ἀγανακτῶν καὶ ἐπιθεάζων, id est Tandem profugus fit ab his, et dum necessario privatus est, is, qui prius erat amator, testula in diversum versa, fuga se proripit immutatus. At ille cogitur insequi indignans deosque obtestans), an ab ostracismo, suffragiorum genere quodam, quod per calculos ac fabas ferebatur, in hoc repertum, ut per id cives, qui vel opibus immodicis, vel nobilitate, vel gloria, vel alia quavis insigni virtute multitudinis invidiam in se provocassent, in exilium decenne relegarentur. Hoc pacto fuit ejectus et Aristides, non aliam ob causam, nisi quod molestum esset populo Justi cognomen illi vulgo tributum. Ferebatur autem ostracismus ad hunc modum. Ostraci, id est testulae, viritim in comitiis dabantur. In eis, quem quisque vellet urbe cedere, literis inscriptis indicabat. Hoc deinde omneis in fori locum quendam cancellis circumseptum deportabant. Porro magistratus, quibus hoc datum erat negotii, primum universos recensebant; qui nisi plures sex milibus fuissent, nihil conficiebatur. Deinde semotis uniuscujusque calculis, is, qui pluribus calculis damnatus erat, ad decennium in exilium ire jubebatur, ita tamen, ut illi liberum interim esset fructus suos accipere. Erat itaque ostracismus non improbitatis castigatio, sed vulgaribus animis insitae invidiae placatio. Antiquatus est autem hic ostracismus ejecto per hunc Hyperbolo quopiam, homine contempto atque humili. Hujusmodi ferme referuntur a Plutarcho in vita Aristidis. Ab hoc igitur ostracismo, quoniam magna vulgi licentia ac temeritate peragebatur ac repente praestantissimi cujusque civis fortunam commutabat, non absurde videri potest ductum adagium. De lusu ostracorum Julius Pollux in hunc fere modum tradit. Pueri, ducta in medio linea, duas in partes sese distribuebant, quarum altera intra ostracum, altera extra dicebatur. Deinde mittente quopiam ad lineam testam, utrius partis superior extitisset aliquis, hunc insequebantur, qui illi adhaerebant, reliquis in fugam conversis. Caeterum e fugientibus qui comprehensus esset, is considebat, asinus dictus, testaque projecta dicebat: Nox, dies, nam interior testae pars pice sublita erat, quae nocti respondebat. Hoc autem lusus genus appellabatur ὀστράκου περιστροφή, id est testae conversio. Plato libri De repub. vii. videtur ad lusus genus referre, cum ita loquitur: Σοῦτο δή, ὡς ἔοικεν, οὐκ ὀστράκου ἅν εἴη περιστροφή, ἀλλὰ ψυχῆς περιαγωγὴ ἐκ νυκτερινῆς τινος ἡμέρας εἰς ἀληθινὴν τοῦ ὄντος ἰούσας ἐπάνοδον, id est Istuc sane, ut videtur, non fuerit testae conversio, sed mentis circunductio ex nocturno quodam die ad ejus, quod vere est, ascensum euntis. Agit de philosophia, quae a falsis bonorum simulacris educit animum ad verorum bonorum cognitionem. 1052. II, I, 52. Alterum pedem in cymba Charontis habere Extremae decrepitaeque senectae homines etiam hodie vulgo dicuntur alterum pedem in sepulchro habere. Nec hinc abhorrent, quae scribit Lucianus in Apologia: Πρὸς αὐτῷ δὲ ἤδη τῷ Αἰακῷ γενόμενον καὶ μονονουχὶ τὸν ἕτερον πόδα ἐν τῷ πορθμείῳ ἔχοντα, id est Qui jam sit Aeaco ipsi vicinus quique jam tantum non alterum pedem in cymba Charontis habeat. Idem in Sectis: Καὶ τὸν ἕτερον πόδα, φασίν, ἐν τῆ σορῷ ἔχων, id est Et alterum pedem, ut aiunt, in tumulo habens. Pomponius libro Pandectarum XL., titulo De fideicommis. libert., cap. Apud Julianum, dixit his verbis: Ego discendi cupiditate, quam solam vivendi rationem optimam in octavum et septuagesimum annum aetatis duxi, memor sum hujus sententiae, quam dixisse fertur Julianus: et si alterum pedem in sepulchro haberem, adhuc addiscere quaedam vellem. Haud scio, an huc pertineat, quod Lucianus scribit in Votis: Ὅς γε δὴ ἐν τῆ νηὶ τὸν ἕτερον πόδα ἔχει, id est Qui quidem jam alterum pedem habeat in navi. Plutarchus in commentariolo De puerorum institutione notat senes vulgato convicio vocari solere κρονολήρους καὶ σοροδαίμονας, quod jam aetate desiperent et fossae confines essent, magisque bustuariae larvae quam homines. Plautus Acherontium senem dixit, Terentius silicernium; et capularem dixit nescio quis. Graeci τυμβογέροντας vocant, auctoribus Hesychio et Suida, ac πεμπέλους extremae aetatis homines; illos, quod tumulo sint proximi, hos, quod brevi mittendi sint ad inferos, παρὰ τὸ πέμπειν, quod est mittere, et ἕλος, palus, quod qui moriuntur, crederentur per Stygiam paludem transmitti ad inferos. 1053. II, I, 53. Cavam Arabiam serere Σὴν κοίλην Ἀραβίην σπείρειν, id est Cavam Arabiam serere, pro frustra sudare aut in re perdifficili nec admodum frugifera operam sumere. Lucianus in Apologia: Ὡς τὴν κοίλην Ἀραβίην σπείρειν ἐπιχειρεῖν, id est Ut cavam Arabiam serere adgrediatur. Significat autem palustrem Arabiae partem, neutiquam idoneam sementi. Plutarchus Περὶ τῆς ἀδολεσχίας: Σῶν μὲν γὰρ τὰς Ἀσίας εὐκαταφόρων ἄγονον εἷναι τὸ σπέρμα λέγουσιν, τῶν δὲ ἀδολέσχων ὁ λόγος ἀτελὴς καὶ ἄκαρπός ἐστι, id est Aiunt enim sterilem esse sationem humilium Asiae regionum, at loquaculorum ipsa oratio inutilis est atque infrugifera. 1054. II, I, 54. Lynceo perspicacior Lyncei perpicacitas in proverbium abiit. Plinius Naturalis historiae lib. ii., cap. xvii., Novissimam inquit lunam primamque eadem dieu vel nocte nullo alio in signo quam in Ariete conspici; id quoque paucis mortalium contingit; et inde fabula cernedi Lynceo. Sunt qui tradant Lynceum primum reperisse fodinas metallorum: aeris, argenti, auri, et hinc vulgo natam fabulam, quod ea quoque videret, quae sub terra forent. Testis Lycophronis interpres. Meminit hujus et Plato in epistola quadam. Aristophanes in Pluto: Βλέπειν τ’ ἀποδείξω σ’ ὀξύτερον τοῦ Λυγκέως, id est Faxo, ut videas vel Lynceo ipso acutius. Lucianus in Hermotimo: Σὺ δὲ ὑπὲρ τὸν Λυγκέα ἡμῖν δέδορκας καὶ ὁρᾶς τὰ ἔνδον, ὡς ἔοικε, διὰ τοῦ στέρνου, id est Tu vero nobis ipso etiam Lynceo perspicacior es, qui sicuti videtur, per pectus ipsum, quae sunt intus, cernis. Idem in Icaromenippo: Πῶς νῦν καθάπερ Λυγκεύς τις ἄφνω γενόμενος ἅπαντα διαγινώσκεις; id est Qui nunc repente quasi Lynceus quidam effectus cuncta discernis ? Horatius in prima epistola ad Moecenatem: Non possis oculo quantum contendere Lynceus, Non tamen idcirco contemnas lippus inungi. Marcus Tullius M. Varroni: Quis est tam Lynceus, qui in tantis tenebris nihil offendat, nusquam incurrat ? Apollonius in Argonauticis scribit hunc Lynceum usque adeo fuisse perspicacem, ut etiam terram ipsam oculorum acie penetraret, quaeque apud inferos fierent, pervideret: Λυγκεὺς δὲ καὶ ὀξυτάτοις ἐκέκαστο Ὄμμασιν, εἰ ἔτεόν γε πέλει κλέος ἀνέρα κεῖνον Ῥηιδίως καὶ νέρθε κατὰ χθονὸς αὐγάζεσθαι, id est At miro visus pollebat acumine Lynceus, Si modo vera est fama, virum quae praedicat illum Perfacile inspexisse sub altis condita terris. Plutarchus in commentario, quem inscripsit Adversus Stoicos, testatur famam fuisse de Lynceo, quod saxa quoque et arbores oculorum acie penetraret. Pausanias in Corinthiacis tradit Lynceum Danao vita defuncto regni successionem suscepisse. Pindarus in Nemeis, hymno decimo, meminit Luncei, qui ex Taygeto monte viderit Castorem et Pollucem sub quercus trunco latitantem, et horum alterum jaculo vulnerasse. Pindari interpres citat historiam rerum Cypriarum, Aristarchum et Didymum. 1055. II, I, 55. Quod in animo sobrii, id est in lingua ebrii Σὸ ἐν τῆ καρδίᾳ τοῦ νήφοντος ἐπὶ τῆς γλώττης ἐστὶ τοῦ μεθύοντος, id est Quod in corde sobrii, id est in lingua ebrii. Proverbialis sententia, quam refert in collectaneis Diogenianus. Usurpat Plutarchus, idque proverbii nomine, in libello, cui titulus Περὶ ἀδολεσχίας. Nec praetereundum illud Herodoticum: Οἴνου κατιόντος ἐπιπλόουσιν ἔπεα, id est Subsidente vino supernatant verba. Nam sobrios aut metus, aut pudor cohibet, quo minus effutiant ea, quae satius putarint suppressisse; at vinum et pudorem discutit, et timorem abigit. Unde fit, ut temulenti saepenumero non contineant voces, per jugulum redituras. Pindarus in Nemeis: Θαπσαλέα δὲ παρὰ κρητῆρα φωνὰ γίνεται, id est Audax juxta craterem vox fit, sive quod vinum adfert confidentiam, sive quod in convivio tutum est magnifice loqui, sive quod qui vicit, merito citraque periculum laudatur. 1056. II, I, 56. Virgultea scaphula Aegaeum transmittere Ἐπὶ ῥιπὸς τὸν Αἰγαῖον διαπλεῦσαι, id est Virgulto Aegaeum transmittere, in eos dicitur, qui rem supra modum arduam levi opera conficere tentant. Lucianus in Sectis: Ἐπὶ ῥιπός, ὡς ἡ παροιμία φησίν, τὸν Αἰγαῖον ἥ Ἰόνιον διαπλεῦσαι θέλοντας, id est Virgulto, quemadmodum proverbio dicitur, Aegaeum aut Ionium mare transmittere cupientes. Citatur hic senarius a Suida, extat autem apud Aristophanem in Pace: Κέρδους ἕκητι κἅν ἐπὶ ῥιπὸς πλέοι, id est Causa lucelli naviget et in vimine. Taxat Simonidem tanquam lucri cupidiorem, quod ad quaestum scriptitarit carmina. Porro ῥίψ vimen est flexibile aut ramus salignus, παρὰ τὸ ῥέπω, videlicet quod inflectatur ob lentitudinem. Citatur et hic: Σὺν τῷ θεῷ πλῶν κἅν ἐπὶ ῥιπὸς πλέοι, id est Quisquis secundo navigarit numine, Is vel saligno navigarit vimine. Extat et hic inter sententias proverbiales, citatus item ab Aristophanis interprete: Θεοῦ θέλοντος κἅν ἐπὶ ῥιπὸς πλέοις, id est Deo favente naviges vel vimine. 1057. II, I, 57. Phoenice vivacior Lucianus in Sectis: Ἢν μὴ φοίνικος ἔτη βιώσῃ, id est Ni phoenicis annos vixeris. De phoenicis vivacitate diximus alibi. Cujus etiam raritas proverbio fecit locum: Phoenice rarior. Quale est illud: Corvo quoque rarior albo. Negant enim phoenicem esse nisi unicam, si qua fides scriptoribus. 1058. II, I, 58. Cum plurimum laboraverimus, eodem in statu sumus Lucianus in Sectis: Καὶ, κατὰ τοὺς παροιμιαζομένους, πολλὰ μοχθήσαντες ὁμοίως ἐσμέν, id est Ac, juxta proverbium, cum multum laboraverimus, itidem ut antea sumus. De frustra laborantibus. Quod evenit iis, qui post diuturnum studium nihilo reperiuntur eruditiores, post longam negotiationem nihilo ditiores. 1059. II, I, 59. Aquam in mortario tundere Ὕδωρ ὑπέρῳ πλήττειν, id est Aquam pistillo tundere. Lucianus in Sectis: Ὥσπερ εἴ τις ὅλμον ὕδωρ ἐγχέας ὑπέρῳ σιδηρῷ πλήττοι, id est Tanquam si quis aquam in mortarium infusam ferreo pistillo tundat. Quadrat in eos, qui laborant inaniter; siquidem aquam si quis vel aetatem contundat, nihil aliud erit quam aqua. Lucianus in eodem opere: Οὐκ εἰδώς, ὅτι, ἅν ἀποβάλῃ, φασί, τοὺς ὤμους πλήττων, ὕδωρ ὁμοίως τὸ ὕδωρ μένει, id est Ignarus, quod etiam si humeros, ut aiunt, verberando decutias, tamen aqua manet aqua. Suidas ad hunc effert modum: Ἀναπολεῖς τοὺς ὤμους ὕδωρ πίσσων, ὁμοίως ὕδωρ μένει, id est Versas scapulas aquam pinsens, aqua tamen aeque aqua manet. Quantumvis doceas ὄνον λύρας, quantumlibet admoneas stupidum, sui similis esse pergit. 1060. II, I, 60. Gnomon et regula Quod est in re quapiam praecipuum, et ad quod unum reliqua omnia conferuntur, regulam et gnomonem proverbio vocabant. Lucianus in Harmonide: Ὅ τι τὸ κεφάλαιον ἀρετῆς ἁπάσης, ὁ γνώμων, φασί, καὶ ὁ ὀρθὸς κανὼν τῶν τοιούτων, id est Quod est caput omnis virtutis, gnomon, ut aiunt, et recta regula. Idem in Scytha: Οὗτός σοι Ἑλληνικὸς κανών, id est Hic tibi Graecanica regula. Item in Sectis: Σουτονὶ κανόνα καὶ στάθμην ἀκριβῆ τοιούτων, id est Hanc regulam et amussim certissimam rerum ejusmodi. Porro ad regulam exaequant fabri structuram. Iidem utuntur et gnomonibus. Constat autem gnomon e duabus lineis rectis, quas utrinque dimetiens dissecto quadrangulo constituit. 1061. II, I, 61. Caput Ejusdem formae est, cum praecipuam negotii partem aut auctorem rei caput vocamus. Terentius in Adelphis: Te esse huic rei caput. Exempla tum apud Graecos scriptores, tum apud Latinos passim obvia sunt. Eundem in modum et arcem dicimus rei cujuspiam. Aristoteles in praefatione Rhetoricorum ad Alexandrum: Ὡς ἀκρόπολίς ἐστι σωτηρίας, id est Quoniam incolumitatis arx est. Ποντιανός, apud Athenaeum, lib. X., πάντων δεινῶν μητρόπολιν εἷναι τὸν οἷνον, id est vinum omnium malorum metropolim esse dixit: hinc oriri temulentiam, hinc insaniam, hinc debacchationes. Plato De legibus libro primo: Κεφάλαιον δὴ παιδείας λέγομεν τὴν ὀρθὴν τροφήν, id est Caput eruditionis censemus rectam educationem. Plautus in Asinaria: Ego caput huic argento fui hodie reperiundo. Ego pes fui. Quin nec caput, nec pes sermonis apparet. Idem in Captivis: Quod neque pes usquam, neque caput compareat. Aliter usurpant capitis vocabulum, cum indicant rem non singulatim explicari, sed in summa proponi. Sic Aeschines adversus Timarchum: ὡς δὲ ἐν κεφαλαίῳ εἰρῆσθαι, id est ut in summa dicam. Idem in oratione Περὶ τῆς παραπρεσβείας eodem sensu dixit διὰ κεφαλαίων, id est per singula. Itidem Demosthenes in oratione Περὶ τῶν ἐν Φερρονήσῳ: Ἐν κεφαλαίῳ δέ, ἃ λέγω, φράσας καταβῆναι βούλομαι, id est Ubi in summa, de quibus loquor, dixero, volo descendere. Rursus in oratione contra Zenothemin: Σὸ μὲν οὖν πρᾶγμα, ὑπὲρ οὗ τὴν ψῆφον οἴσετε, ὡς εἰπεῖν ἐν κεφαλαίῳ τοιοῦτόν ἐστι, id est Itaque negotium quidem, de quo feretis suffragia, ut in summa dixerimus, sic habet. 1062. II, I, 62. Somnium Rem futilem, inanem et nihili somnium proverbio dicimus. Terentius in Adelphis: De argento somnium. Lucianus in Harmonide: Πάντα ἐκεῖνα ὑπηνέμια ὀνείρατα, φασί, καὶ ἐπῶν σκιαί, id est Omnia subventanea somnia, sicut aint, et verborum umbrae. Idem in dialogo Nirei et Thersitae, et Menippi: Ὀνείρατά μοι λέγεις, id est Somnia mihi narras. Plato lib. De rep. VII.: Οὕτω ὕπαρ ἡμῖν καὶ ὑμῖν ἡ πόλις οἰκήσεται, ἀλλ’ οὐκ ὄναρ, id est Atque ita vere nobis ac vobis civitas habitabitur, non autem somnium. Idem in Theaeteto: Ἄκουε δὴ ὄναρ ἀντὶ ὀνείρατος, id est Audi jam somnium pro somnio, frivolam rationem pro frivola. Et Syrus servus in Adelphis herum suum somnium vocat prae Demea: Tu quantus quantus es, nihil nisi sapientia es, Ille futilis, somnium. Plautus in Captivi duo: Hic vigilans somniat. Plato libro De legibus III somnia dixit pro tenuibus vestigiis. Cum enim narrasset Darium non fuisse regis filium, sed eruditione rectaque institutione sic ad regnum pervenisse, ut ipse in divisione principatus septimam modo portionem obtineret, Οὗ καὶ νῦν ἔτι, inquit, σμικρὰ ὀνείρατα λέλειπται, id est Cujus rei nunc quoque exigua restant somnia. 1063. II, I, 63. Ne in tonstrinis quidem Lucianus in libello, cui titulus Quomodo conscribenda sit historia: Οὔτε τὸ λεγόμενον δὴ τοῦτο, ἐπὶ κουρείων τὰ τοιαῦτα μυθολογούντων ἀκούσας, id est Qui nec in tonstrinis, quod dici solet, talia fabulantes audierit, quod in tonsorum officinis fere otiosi desideant et suam quisque fabulam adferat in medium. Unde Flaccus: Gaudent ubi vertice raso Garrula securi narrare pericula nautae. Item alibi: Opinor Omnibus et lippis notum et tonsoribus esse, cujus alibi meminimus. 1064. II, I, 64. Nunquid et Saul inter prophetas ? Liber Regum primo, capite decimo, refertur hujusmodi proverbium: שאָׁוּל בנַּבְּיִאם, id est: Nunquid et Saul inter prophetas ? Natum a Saule, qui cum in prophetarum coetum incidisset, subito et ipse divino furore correptus vaticinari coepit. Id admirantes, qui Saulem antea cognoverant, inter se dictitabant: Quid accidit Sauli ? Nam et Saul inter prophetas ? Ea vox deinde versa est Hebraeis in proverbium de re nova et inopinata subitaque. Est autem apud illos iambicus dimeter. Gregorius Nazianzenus in Apologia de fuga sua in Pontum sic usurpat, ut quadrare videatur, ubi promiscue quilibet sibi magnificam aliquam functionem usurpant, velut hisce temporibus nemo non tractat sacras litteras: Ἀντὶ τοῦ, inquit, εἷναι διδακτοὺς θεοῦ καὶ πάντων προφητευόντων, ὥστε εἷναι καὶ Σαοὺλ ἐν προφήταις κατὰ παλαιὰν ἱστορίαν καὶ παροιμίαν, id est Dum pro eo, quod deberent esse dociles Dei, prophetant omnes, adeo ut et Saul sit inter prophetas juxta priscam historiam ac proverbium. Finitimum illi: Καὶ κόρχορος ἐν λαχάνοις, καὶ Σὸ ἐν φακῆ μύρον, id est Corchorus inter olera, et In lente unguentum, sive Lenti admixtum unguentum. 1065. II, I, 65. In foribus urceum Ἐπὶ θύραις τὴν ὑδρίαν, id est In foribus aqualem (nam hoc verbo usus est Plautus). Aristoteles libro Rhetoricorum primo: Σὸ δὲ τέλος ἀγαθόν, ὅθεν ταῦτα εἴρηται· Κὰδ δέ κεν εὐχωλὴν Πριάμῳ, καὶ Αἰσχρόν τοι δηρόν τε μένειν, καὶ ἡ παροιμία δὲ τὸ Ἐπὶ θύραις τὴν ὑδρίαν, id est Finis autem bonus, unde illa dicta sunt: Et laudem Priamo, praeterea Turpe diu mansisse, jam vero proverbium etiam illud: Urceum juxta fores. Interpres quispiam, nam librum ἀνώνυμον suppeditarat eruditissimus amicus noster Baptista Egnatius, ait significari rem contemptam ac vilem. Negliguntur enim, quae passim sunt obvia, quaeque facile quibuslicet contingunt. Itaque urceum in foribus positum nemo studet tollere, proclive enim, verum uniones in scriniis reconditos magis expetunt. Plutarchus Περὶ πολυφιλίας ait rubum ultro haerentem negligi ac praeteriri, vineam oleasque expeti, recensens hanc sententiam: Οὐ γὰρ αἱρετέον πάντως τὸ ῥᾳδίως ἁλισκόμενον, id est Non est tollendum, quod admodum facile consequi licet. Item in Epistolis Seneca: Multi aperta transeunt, condita et abstrusa rimantur. Furem signata sollicitant. Vile videtur quicquid patet. Aperta effractarius praeterit. Hos mores habet populus, hos imperitissimus quisque: in secreta irrumpere cupit. Porro proverbium imperfectum ac mutilum videtur, quandoquidem Aristoteles ad eum modum pleraque refert, tanquam alioqui per se satis nota. Apparet esse hemistichium iambici trimetri a comico quopiam mutuo sumptum. 1066. II, I, 66. Haud quaquam difficile Atheniensem Athenis laudare Aristoteles libro Rhetoricorum primo: Ὥσπερ γὰρ ὁ Σωκράτης ἔλεγεν, οὐ χαλεπὸν Ἀθηναίους ἐν Ἀθήναις ἐπαινεῖν, id est Quemadmodum enim dixit Socrates, haud difficile est Athenienses Athenis laudare. Citat idem, eodem in opere de prooemiis agens: haud quaquam esse difficile Athenienses laudare apud Athenienses, verum apud Lacedaemonios id fore difficile. Extat autem in Menexeno Platonis, idque in adagionis locum cessit. Dictum est autem propter encomia orationesque panegyricas, quae Athenis ex more exhibebantur iis, qui fortiter oppetiissent in bello. In quibus quoniam plurima dicebantur in laudem populi Atheniensis, pronis auribus audiebantur, propterea quod suis quisque laudibus favet. 1067. II, I, 67. Exigua res est ipsa justitia Aristoteles libro Rhetorices primo: Διὸ καὶ τὴν δικαιοσύνην φασὶ μικρὸν εἷναι, id est Unde etiam aiunt ipsam justitiam exiguum quiddam esse. Quo proverbio significabant non multum adferre momenti, si probus sis, nisi talis etiam habearis, et opinionem longe plus valere quam rem ipsam. At quanto melius Aeschylus in tragoedia, cui titulus Ἑπτὰ ἐπὶ Θήβαις, de Amphiarao: Οὐ γὰρ δοκεῖν ἄριστος, ἀλλ’ εἷναι θέλει, Βαθεῖαν αὔλακα διὰ φρενὸς καρπούμενος, id est Neque enim videri, at esse vir cupit optimus, Mentis profundae segete perfruens bona; rectius Socrates admonens, ut talis quisque sit, qualis haberi velit; modestius Euripides in Oreste probans opinionem, ubi res ipsa non adest, tanquam optimo proximam: Κρεῖσσον δὲ τὸ δοκεῖν, κἅν ἀληθείας ἀπῆ, id est Res ipsa ut absit, optima est opinio. Itidem Terentius in Adelphis: Si tibi istuc re ipsa non dolet, at simulare certe est hominis. 1068. II, I, 68. Occasione duntaxat opus improbitati Aristoteles lib. Rhetor. II.: Καὶ πρὸς οὓς ἔχουσι πρόφασιν ἥ προγόνων, ἥ αὑτῶν, ἥ φίλων, ἥ ποιησάντων καλῶς, ἥ μελησάντων ἥ αὑτούς, ἥ προγόνους, ἥ Ὠν κήδονται. Ὥσπερ γὰρ ἡ παροιμία, προφάσεως δέεται μόνον ἡ πονηρία, id est Aut adversus quos occasionem habent sive progenitorum nomine, sive suo ipsorum, sive amicorum, sive eorum, a quibus beneficio fuerunt affecti aut curae habiti vel ipsi, vel majores ipsorum, vel eorum, pro quibus solliciti sunt. Quemadmodum enim proverbio dicitur, occasione duntaxat opus est malitiae. Quadrabit in nocendi cupidos, qui, ne temere laesisse videantur, causas praetexunt. Celebratur hic mimus, Publii, ni fallor, in hanc sententiam: Malefacere qui vult, nusquam non causam invenit. Circumfertur et hodie vulgo apud nostrates adagium non usquequaque sprenendum: Facile fustem invenerit, qui cupit caedere canem. Eodem spectat Terentianum illud: Fingit causas, ne det, sedulo. Item illud Martialis: Irasci tantum felices nostis amici, Non quia sic merui, sed juvat hoc facere. Fortassis huc allusit et Euripides, cum sic ait in Iphigenia Aulidensi: Ἐπεὶ βραχείας προφάσεως ἔδει μόνον, Ἐφ’ ἧς σ’ ἐγὼ καὶ παῖδες αἱ λελειμμέναι Δεξόμεθα δέξιν, ἥν σε δέξασθαι χρεών, id est Occasione tantum opus fuerit levi, Ut et ipsa, quique mihi supersunt liberi, Te rursus accipiamus isthunc ad modum, Quo te accipi par est. Citant et hunc senarium ex Menandro: Μικρὰ πρόφασίς ἐστι τοῦ πρᾶξαι κακῶς, id est Ad prave agendum parva sit occasio est. 1069. II, I, 69. Vel a mortuo tributum auferre Κἅν ἀπὸ νεκροῦ φέρει, id est Etiam a mortuo tollit, in hominem undecunque per fas nefasque lucrum captantem. Aristoteles lib. Rhetor. III., tractans de iis, quae pudenda habeantur, ΟἸον, inquit, πενήτων ἥ τεθνεώτων, ὅθεν καὶ ἡ παροιμία, τὸ καὶ ἀπὸ νεκροῦ φέρειν· ἀπὸ αἰσχροκερδίας γάρ, id est Veluti si quis exigat a pauperibus sive defunctis; unde etiam illud ortum est adagium, etiam a defuncto tollere; propterea quod id a turpi lucri cupiditate proficiscitur. Finitimum est illi: Αἰτεῖ γε καὶ τοὺς ἀνδριάντας ἄλφιτα, id est Ipsis vel a statuis farinas postulat. Natum a tyrannis, qui et a sepluchris aut defunctorum statuis vectigal colligunt. Legitur in epistola quadam ad Cratetem Diogenis: Καὶ τοὺς ἀνδριάντας τοὺς ἐν τῆ ἀγορᾶ προσιὼν αἴτει τὰ ἄλφιτα, id est Adi et statuas, quae in foro sunt, atque ab his cibum poscito. 1070. II, I, 70. Pudor in oculis Ἐν ὀφθαλμοῖς ἡ αἰδώς, id est In oculis pudor. Horum nos pudet, quae in propatulo sunt, aspectus enim vel incutit, vel renovat etiam pudorem. Unde fit, ut pueri, cum pudescunt, oculos tegant. Et apud Platonem Socrates dicturus de amore ob pudorem oculos tegit, nimirum huc alludens. Hinc et poetae Cupidinem, quod sit improbissimus, caecum fingunt. Eodem pertinet illud Ciceronis, epistolam non erubescere. Videmus etiam eos, qui oculis capti sunt, a verecundia plurimum abesse. Huc spectavit Ovidius, cum ait noctem, utpote caecam, pudore vacare: Nox, inquit, et Amor vinumque nihil moderabile suadent: Illa pudore vacat, Liber Amorque metu. Refertur adagium ab Aristotele lib. Rhetoric. II.: Καὶ τὰ ἐν ὀφθαλμῷ, καὶ τὰ ἐν φανερῷ. Ὅθεν καὶ ἡ παροιμία, τὸ ἐν ὀφθαλμοῖς εἷναι αἰδῶ, id est Et ea, quae sunt oculis exposita, quaeque in propatulo sunt. Unde et illud proverbio dicunt, pudorem in oculis esse. Citatur et apud Athenaeum lib. XIII. Idem in Problematis causam inquirens, quamobrem pudefactis rubescant aures, iratis oculi, hujus adagii testimonium citat: Ἢ ὅτι, inquit, ἡ μὲν αἰδὼς ἐν ὀφθαλμοῖς κατάψυξίς τις μετὰ φόβου, ὥστε εἰκότως ἀπολείπει τὸ θερμὸν τοὺς ὀφθαλμούς; Φωριζόμενον δὲ εἰς τὸν δεκτικώτατον φέρεται τόπον· τοιοῦτος δὲ ὁ ἐν τοῖς ἄκροῖς τῶν ὤτων, ὁ γὰρ ἄλλος ὀστώδης. Ὀργιζομένοις δὲ ἐπανέρχεται τὸ θερμόν, μάλιστα δὲ γίνεται φανερὸν ἐν τοῖς ὀφθαλμοῖς διὰ τὴν χρόαν οὖσαν λευκήν, id est An propterea, quod pudor in oculis frigus quoddam adducit una cum metu, ayque ob id merito calor destituit oculos ? Is vero demigrans inde fertur ad locum sui maxime capacem; est autem hujusmodi summa pars aurium, nam reliqua pars est ossea. Rursum iratis calors suffunditur, idque potissimum apparet in oculis propter albicantem illorum colorem. Refertur hic versus ex Euripide: Αἰδὼς ἐν ὀφθαλμοῖσι γίνεται, τέκνον, id est Mea gnata, in oculis nascitur hominum pudor. Aristophanes in Vespis: Ἀλλὰ τούτοις γε οὐκ ἔνι Οὐδ’ ἐν ὀφθαλμοῖσιν αἰδὼς τῶν παλαιῶν ἐμβάδων, id est Caeterum istis haud inest Calciamenti vetusti nec vel in oculis pudor. Huc referri potest et illud, quod Aristoteles lib. Rhetoricorum primo ex Sapphone citat: Αἰδώς κέν σε οὐκ εἷχεν ὄμματα, id est Non esset tibi pudor in oculis. Hinc et illae figurae: Quo ore, qua fronte audebis objurgare filium ?, et illud apud Ciceronem in Epistolis ad Atticum: Nec enim conquisitores φαινοπροσωπεῖν audent. Quin et hodie vulgo dicunt: Non audebis faciem ostendere. Apud Euripidem, in Iphigenia Aulidensi, Menelaus jubet Agamemnoni, ut sese aspiciat, videlicet quo facti pudeat: Βλέψον εἰς ἡμᾶς, ἵν’ ἀρχὰς τῶν λόγων ταύτας λάβω, id est Aspice in nos recta, ut hoc capiam loquendi exordium, isque respondet: Μῶν τρέσας οὐκ ἀνακαλύψω βλέφαρον, Ἀτρέως γεγώς; id est Num verebor lumina in te tollere, Atreo satus ? Fortassis huc ascribendum erat, quod apud Homerum Achilles Agamemnonem κυνώπην vocat ob impudentiam, velut oculis caninis et inverecundis. 1071. II, I, 71. Conciliant homines mala Συνάγει τοὺς ἀνθρώπους κακά, id est Conciliant homines mala. Sententia proverbialis, quae declarat id, quod vulgo fit, ex hostibus nonnunquam amicos fieri propter malum aliquod incidens utrisque commune. Aristoteles libro Rhetoricorum primo: Οὐδὲν γὰρ κωλύει ἐνίοτε ταὐτὸ συμφέρειν τοῖς ἐναντίοις. Ὅθεν λέγεται, ὡς τὰ κακὰ συνάγει τοὺς ἀνθρώπους, ὅτ’ ἅν ᾖ ταὐτὸ βλαβερὸν ἀμφοῖν, id est Nihil enim vetat quo minus idem conducat ambobus adversariis. Unde dicitur illud, conciliari homines malis, quoties idem utrisque noxium fuerit. De syncretismo diximus alibi. Quin huc quoque potest deflecti proverbium, ut dicamus indoctum favere indocto, infantem infanti, nepotem nepoti. Neque enim bonarum modo rerum similitudo conglutinat necessitudinem, verumetiam ex malis communibus saepenumero mutua nascitur benevolentia. Amant fere inter se, qui simul fecere naufragium, qui militarunt una, qui simul capti fuerunt ab hoste, denique qui corporis aut animi morbis iisdem laborant. 1072. II, I, 72. Ama tanquam osurus, oderis tanquam amaturus Δεῖ φιλεῖν ὥσπερ μισήσοντα, μισεῖν δὲ ὥσπερ φιλήσοντα, id est Sic amandum, tanquam sis osurus, sic oportet odisse, tanquam sis amaturus. Hanc Biantis sententiam Aristoteles in libris Rhetoricorum satis indicat in proverbium abiisse, cum ita scribit: Ὅτι οὐ δεῖ, ὥσπερ φασί, φιλεῖν ὡς μισήσοντα, ἀλλὰ μᾶλλον μισεῖν ὡς φιλήσοντα, id est Non est amandum, quasi sis osurus, quemadmodum aiunt, sed ita exercendum odium, tanquam sis aliquando amaturus. Ac paulo inferius: Δεῖ φιλεῖν, οὐχ ὥσπερ φασίν, ἀλλ’ ὡς ἀεὶ φιλήσοντα, id est Oportet amare, non quemadmodum aiunt, sed tanquam semper amaturum. Commonstrat enim illic philosophus, quo pacto refellendae corrigendaeque sint sententiae vulgo receptae atue inculcatae. M. Tullius in sermone De amicitia scribit Scipioni usqueadeo non placuisse dictum hoc, Biantis nomine celebratum, ut negaret ullam vocem inimiciorem amicitiae reperiri potuisse, quam ejus, qui dixisset ita amare oportere, ut si aliquando esset osurus; nec vero se adduci posse, ut hoc, quemadmodum putaretur, a Biante dictum esse crederet, qui sapiens habitus esset unus e septem, sed impuri cujusdam aut ambitiosi, aut omnia ad suam potentiam revocantis esse sententiam: Quo nam enim modo, inquit, quisquam amicus ejus esse poterit, cujus se putabit inimicum esse posse ? Quin etiam necesse erit cupere et optare, ut quam saepissime peccet amicus, quo plures det sibi tanquam ansas ad reprehendendum; rursum autem recte factis commodisque amicorum necesse erit angi, dolere, invidere. Quare hoc quidem praeceptum, cujuscunque est, ad tollendam amicitiam valet. Illud potius praecipiendum fuit, ut eam diligentiam adhiberemus in amicitiis parandis, ut ne quando amare inciperemus eum, quem aliquando odisse possemus. Hactenus Cicero. Refertur ab eodem Aristotele paulo superius ac repetitur Moralium Eudemiorum septimo hic senarius: Οὐδεὶς ἐραστής, ὅς τις οὐκ ἀεὶ φιλεῖ, id est Non est amicus hic, qui amare desinit. Qui emolumenti causa amat, potitus eo, quod concupiscebat, amare desiit. At bonorum amicitia, quoniam virtuti nititur, immortalis est. Extat autem hic versus apud Euripidem in Troadibus. Diogenes Laertius mutilum adagium refert: Ἔφασκε φιλεῖν ὡς μισήσοντας, τοὺς γὰρ πλείστους εἷναι κακούς, id est Jubebat amare tanquam osuros, plurimos enim esse malos. Huc adscribendus mimus ille Publianus, qui est apud Aulum Gellium: Ita amicum habeas, posse ut fieri inimicum putes, et alius ejusdem, ut opinor, sed Senecae titulo: Ita crede amico, ne sit inimico locus. Sophocles item in Ajace mastigophoro: Ἐγὼ δ’ ἐπίσταμαι γὰρ ἀρτίως, ὅτι Ὅτ’ ἐχθρὸς ἤμην, ἐς τοσόνδ’ ἐχθραντέος, Ὡς καὶ φιλήσων αὖθις· ἔς τε τὸν φίλον Σοσοῦθ’ ὑπουργοῦν ὠφελεῖν βουλήσομαι, Ὡς αἰὲν οὐ μενοῦντα· τοῖς πολλοῖσι γὰρ Βροτῶν ἄπιστός ἐσθ’ ἑταιρείας λιμήν, id est At ipse didici nuper, ut si quando sim Inimicus ulli, hunc oderim hactenus, velut, Aliquando amicum habiturus; erga amicum item Officia sic exerceam, ut qui non siet Semper futurus amicus; etenim plurimis Sodalitatis portus est tutus parum. 1073. II, I, 73. Atticus advena Ἀττικὸς πάροικος, id est Atticus advena, in violentos et feroces in vicinos dicebatur. Duris apud Zenodotum ait ex Atticorum moribus natum, quod olim finitimos e sedibus suis exigere consueverint. Craterus inde manasse putat, quod Athenienses, qui Samum missi fuerant, indigenas expulerint. Notatur adagium ab Aristotele lib. Rhetoricorum ΙΙΙ: Ἔτι, inquit, ἔνιαι τῶν παροιμιῶν καὶ γνῶμαί εἰσιν, οἸον μαρτυρίαι· Ἀττικὸς πάροικος, id est Ad haec nonnulla proverbia sunt et sententiae, tanquam testimonia, ut Atticus advena. Proinde proprie quadrabit in eos, qui ita nuper in munus aliquod asciti sunt, ut superiores ejiciant. 1074. II, I, 74. Purpura juxta purpuram dijudicanda Ἡ πορφύρα παρὰ τὴν πορφύραν διακριτέα, id est Purpura ad purpuram dijudicanda est. Certissimum judicium ex collatione nascitur. Unde emptores mercaturi purpuram, ne fallantur, alteram adhibent purpuram. Licebit uti, quoties negabimus infantiam aut inscitiam indoctorum plene deprehendi, nisi cum eloquentium et eruditorum scriptis conferantur. Etenim si vel Salustium conferas cum Cicerone, jam velut obmutescit ille, alioqui per se disertissimus. Refertur adagium a Phoebammone sophista in commentario De figuris rhetoricis. Meminit et Isocrates in Oratione Panathenaica: Ἀλλ’ ὥσπερ τὴν πορφύραν καὶ τὸν χρυσὸν θεωροῦμεν καὶ δοκιμάζομεν ἑτέρᾳ παραδεικνύοντες, id est Sed quemadmodum purpuram et aurum consideramus ac probamus, purpuram cum purpura conferentes. Haud arbitror prorsus ἀπροσδιόνυσον fore, si de conferenda purpura locum huc ascripsero ex Aureliano Flavii Vopisci: Meministis, inquit, fuisse in templo Jovis Opt. Max. Capitolini pallium breve purpureum, lanestre; ad quod cum matronae atque ipse Aurelianus jungeret purpuras suas, cineris specie decolorari videbantur caeterae divini comparatione fulgoris. Hoc munus rex Persarum ab Indis interioribus sumptum Aureliano dedisse perhibetur scribens: Sume purpuram, qualis apud nos est. Nam postea diligentissime et Aurelianus, et Probus, et proxime Diocletianus missis diligentissimis confectoribus requisiverunt tale genus purpurae, nec tamen invenire potuerunt. Dicitur enim sandix Indica talem purpuram facere, si curetur. Allusit huc Quintilianus libro XII., cap. De generibus dicendi, agens de dictione, quae, quod mediocris est, per se habet admirationem, sed admotis iis, quae sunt eximia, desinit esse admirationi: Habet, inquit, admirationem, neque immerito, nam ne illud quidem facile est, sed evanescunt haec atque moriuntur comparatione meliorum, ut lana tincta fuco citra purpuras placet, at si contuleris, etiam lacernae conspectu melioris obruatur, ut Ovidius ait. 1075. II, I, 75. Saturniae lemae Κρονικαὶ λῆμαι, id est Saturniae lemae, in caecutientes ac stupidos dicitur, praesertim in eos, qui aetatis vitio desipiscunt. Est enim lema humor in oculis concretus, unde lippitudo nascitur. Derivatur autem ἀπὸ τοῦ λεύω, id est video, et μή, negativa particula, quod ejusmodi lachrymae crassae oculos occupantes visui officiant. Aristophanes in Pluto: Ἀλλ’ ὧ Κρονικαῖς γνώμαις ὄντως λημῶντες τὰς φρένας ἄμφω, id est Saturninis animis vere lippitis sensibus ambo. Gnomas dixit pro lemis, unde λημῶ Graecis lippio caecutioque significat. Porro Saturniae dicuntur quasi seniles ac veteres, propterea quod Κρόνος, id est Saturnus, podagrosus ac senex a poetis fingitur, et temporum deus, quasi Φρόνος. Ἀρχαῖα vero, id est prisca et antiqua, Graeci nonnunquam stulta vocant. Plato in Euthydemo: Ἔχων φλυαρεῖς καὶ ἀρχαιότερος εἷ τοῦ δέοντος, id est Nugaris ac stultior es, quam decet. Et Κρονικώτερα μωρότερα, et κρόνους nugas ac deliramenta. Timotheus apud Athenaeum libro tertio: Νέος ὁ Ζεὺς βασιλεύει, / τὸ παλαιὸν δ’ ἦν Κρόνος ἄρχων, id est Juvenis regnat Jupiter, olim autem principatum tenebat Saturnus. Aristophanes in Vespis: Καὶ τοὺς τραγῳδούς φησιν ἀποδείξειν Κρόνους Σὸν νοῦν, id est Sese tragoedos mente Saturnos ait Mox redditurum. Idem in Nebulis: Καὶ πῶς, ὧ μῶρε σὺ καὶ Κρονίων ὄζων, καὶ βεκκεσέληνε; id est Et quomodo, o stulte et Saturnalia olens, et lunaris ? Dionysodorus in Euthydemo Platonis Socratem Saturnum vocat, bardum ac stupidum sentiens: Οὕτως, inquit, εἷ Κρόνος, id est Adeo es Saturnus. Allusit huc Lucianus in Timone: Λημᾶς καὶ ἀμβλυώττεις πρὸς τὰ γινόμενα, id est Caecutis ac lippis ad ea, quae patrantur; atque inibi paulo inferius: Καὶ κατ’ ὀλίγον Κρόνον σε, ὧ θεῶν γενναιότατε, ἀποφαίνουσι, παρωσάμενοι τῆς τιμῆς, id est Et paulatim Saturnum te; o deorum praeclarissime, reddunt, depellentes ab honore. Plutarchus aetate desipientes ostendit vulgo Κρονολήρους appellatos fuisse, id est Saturni more delirantes, videlicet propter aniles fabulas, quae de hoc deo feruntur. Eas refert idem Plutarchus in commentario De facie apparenti in orbe lunae: Saturnum in insula quapiam fortunata profundo in antro dormire, saxa complexum aurea. Caeterum hunc somnum illi accidere ex vinculis in eum usum arte confectis a Jove. Aves autem, quae in scopuli cacumine versantur, adferre illi ambrosiam, universamque insulam mira fragrantia compleri e rupe, velut e fonte, scatente. Adesse daemones, qui Saturnum observent et inserviant. Hos olim cum illo amicitia conjunctos fuisse, cum diis atque hominibus imperaret. Multaque de futuris rerum eventibus ex se praedicere, sed maxima maximisque de rebus sic efferunt, ut Saturni somnia videantur. Nam quicquid cogitarit Jupiter in animo, id somniare Saturnum. Hujusmodi quaedam nugamenta de Saturno commemorantur in hoc, quo dixi, libello. Jam illud eruditi lectoris judicio relinquo, nunquid ad hoc adagium pertineat, quod Pythagorici συμβολικῶς mare Saturni lachrymam appellant, ut testatur idem auctor commentario De Iside et Osiride, siquidem est aqua marina non salsa solum et amara, sed crassior item et impurior reliquis. 1076. II, I, 76. Cucurbitas lippis Κολοκύνταις λημᾶν, id est lippire cucurbitas, ad superiorem adagii formam pertinet. Aristophanes in Nubibus: Νῦν γέ τοι ἤδη καθορᾶς αὐτάς, εἰ μὴ λημᾶς κολοκύνταις, id est At nunc ipsas plane cernis, nisi fors lippis colocyntis. Κολοκύντας Graeci vocant, quas nos cucurbitas. Verba sunt Socratis ostendentis nubes; hoc est, nisi plane nihil vides et tantas habes in oculis lemas, quantae sunt cucurbitae. 1077. II, I, 77. Ollas lippire Φύτραις λημᾶν, id est ollas lippire, proverbialis hyperbole, proximae simillima. Lucianus Adversus ineruditum et multos coementem libros χύτραις, inquit, λημῶντες, id est ollas lippientes, lachrymas indicans ollis aequales. Hoc adagium utrunque, quoties ad animum refertur, fit elegantius et jucundius; veluti si quis hominem crassi judicii ac vehementer caecutientis et turpiter errantis dicat lippire non lemis, sed ollis. 1078. II, I, 78. Odium agreste Μῖσος ἀγρικόν, id est Odium agreste. Atrox odium veteres sic appellabant, propterea quod rustici plerunque μισάνθρωποι sunt et acerbius atque implacabilius oderunt. Lucianus Contra indoctum: Μῖσος δὲ ἄγριον, φασίν, παρὰ πάντων ἔχεις ἐπὶ τῆ βδελυρίᾳ, id est Laboras autem agresti, sicuti dicitur, omnium odio propter insolentiam. Unde et civilitatem appellamus morum comitatem humanitatemque, et apud jureconsultos civilis actio discernitur a criminali. Denique Graeci, quicquid barbarum, immanne aut crudele volunt intelligi, id ἄγριον vocant. 1079. II, I, 79. Megarenses neque tertii, neque quarti Μεγαρεῖς οὔτε τρίτοι, οὔτε τέταρτοι, id est Megarenses neque tertii, neque quarti, dicebatur olim in homines supra modum ignavos et contemptos nulloque honore dignos. Natum adagium ex oraculo quodam. Id quidam, inter quos Stephanus, Mneas et Ion, Aeginensibus, alii Megarensibus redditum existimant. Narrat itaque Mneas, cum Aeginenses in Achaea debellassent Aetolos ac deciman pentecontorum cepissent (ea est navis remigum quinquaginta), hanc Apollini Pythio victoriae monimentum dedicarunt, rogabantque deum, qui nam essent Graecorum praestantissimi, arbitrantes futurum, ut ob eam victoriam ipsis prima laus ab Apolline tribueretur. Oraculum hunc ad modum respondit: Ἵππον Θεσσαλικήν, Λακεδαιμονίην τε γυναῖκα, Ἄνδρας δ’, οἳ πίνουσιν ὕδωρ καλῆς Ἀρεθούσης· Ἀλλ’ ἔτι καὶ τῶνδ’ εἰσὶν ἀμείνονες, οἵ τε μεσηγὺ Σίρυνθος ναίουσι καὶ Ἀρκαδίης πολυμήλου Ἀργεῖοι λινοθώρηκες, κέντρα πτολέμοιο. Ὑμεῖς δ’, Αἰγιέες, οὔτε τρίτοι, οὔτε τέταρτοι, Οὐδὲ δυωδέκατοι, οὔτ’ ἐν λόγῳ, οὔτ’ ἐν ἀριθμῷ, id est Thessala equa praestat reliquis mulierque Lacaena, Porro viri, potant qui pulchra fluenta Arethusae; Hos quoque praeterea mediae gens incola vincit Tirynthi Arcadiaeque bidentibus inclytae albis, Argivi, stimuli bellorum armisque potentes. At vos, Aegini, neque tertius accipit ordo, Nec quartus, neque bissenus, neque denique vestri Ulla usquam ratio est, nusquam numerusve locusve. Qui scripsit commentariolos in Theocritum, refert hoc epigramma paulo diversius, nimirum ad hunc modum: Γαίης μὲν πάσης τὸ Πελασγικὸν Ἄργος ἄμεινον, Ἵπποι Θρηίκιαι Λακεδαιμόνιαί τε γυναῖκες Ἄνδρες δ’, οἵ πίνουσιν ὕδωρ καλῆς Ἀρεθούσης· Ἀλλ’ ἔτι καὶ τῶνδ’ εἰσὶν ἀμείνονες, οἵ τε μεσηγὺ Σίρυνθος ναίουσι καὶ Ἀρκαδίης πολυμήλου Ἀργεῖοι λινοθώρηκες, κέντρα πτολέμοιο. Ὑμεῖς δ’, ὧ Μεγαρεῖς, οὔτε τρίτοι, οὔτε τέταρτοι, Οὔτε δυωδέκατοι, οὔτ’ ἐν λόγῳ, οὔτ’ ἐν ἀριθμῷ. Callimachus item in Epigrammatis ad Megarenses retulit proverbium: Σῆς δὲ ταλαίνης Νύμφης, ὡς Μεγαρέων, οὐ λόγος οὐδ’ ἀριθμός, id est Sed veluti Megarensibus accidit olim, Nymphae infelicis non locus aut ratio. Item Theocritus in Catellae amore: Ἄμμες δ’ οὔτε λόγω τινὸς ἄξιοι, οὐδ’ ἀριθμητοί, Δύστανοι Μεγαῆες, ἀτιμοτάτῃ ἐνὶ μοίρᾳ, id est Nostri nec ratio est, numero neque ponimur ullo, Extremae sortis veluti quondam Megarenses. Est et inter amantes ordo, cum hic primus est apud amicam, ille secundus, alius tertius aut quartus; quemadmodum et in testamentis est primus, secundus ac tertius haeres. Effertur etiam hac forma proverbium: Σῆς Μεγαρέων ἄξιοι μερίδος, id est Megarensium parte (seu loco) digni. Huc spectat et Homericum illud Iliados β: Οὔτε ποτ’ ἐν πτολέμῳ ἐναρίθμιος, οὔτ’ ἐνὶ βουλῆ, id est Nusquam in consiliis, nusquam numeratur in armis. Refertur ex Euripide: Δειλοὶ γὰρ ἄνδρες οὐκ ἔχουσιν ἐν μάχῃ Ἀριθμόν, ἀλλ’ ἄπεισι, κἅν παρῶσ’, ὅμως, id est Formidolosi nullum habent in praelio Numerum, sed absunt, licet ibi adsint maxime. Hanc figuram et Latini videntur exprimere. M. Tullius: Neminem esse puto, qui modo in aliquo numero sit, hoc est qui sit alicujus momenti, alicujus pretii. Idem Philip. ΙΙΙ.: Bomabalio quidam pater, homo nullo numero, nihil illo contemptius. Plutarchus in Symposiacis: Σῶν δὲ ἐμῶν πολιτῶν, ὥσπερ Μεγαρέων, οὐδεὶς λόγος, id est Atqui meorum civium, veluti Megarensium, nulla ratio. Idem alias in eodem opere: Σῶν δὲ Δεμοκριτείων, ἔφη, εἰδώλων, ὥσπερ Αἰγιέων ἥ Μεγαρέων, ἀριθμὸς οὐδεὶς οὐδὲ λόγος, id est Atqui Democriticarum, inquit, imaginum, perinde ut Megarensium aut Aeginensium, nullus numerus neque respectus. Equidem arbitror et Aristophanem huc leviter allusisse, cum scribit in Acharnensibus: Ὡς χρὴ Μεγαρέας μήτ’ ἐν γῆ, μήτ’ ἐν ἀγορῆ, Μήτ’ ἐν θαλάττῃ, μήτ’ ἐν ἠπείρῳ μένειν, id est Megarensibus ne fas manere esset neque In terra alicubi, nec foro, nec in mari, Neque continente, siquidem excludens Megarenses quatuor locis nimirum ad illud respexit: οὔτε τέταρτοι. Quanquam in his versibus opinor non abesse mendum, videlicet in μήτ’ ἐν γῆ, nisi forte quarto loco sibi permittit spondeum, quemadmodum permittit anapaestum. Mihi subolet huc et M. Tullium allusisse, cum in Bruto suo sic loquitur: Duobus igitur summis, Crasso et Antonio, L. Philippus proxime accedebat, sed longo intervallo, tamen proximus. Itaque eum, etsi nemo intercedebat, qui se illi anteferret, neque secundum tamen, neque tertium dixerim. Nec enim in quadrigis eum secundum numeraverim aut tertium, qui vix e carceribus exierit, cum palmam jam primus acceperit, nec in oratoribus, qui tantum absit a primo, vix ut in eodem curriculo esse videatur. Simili forma M. Tullius in Academicis, libro II., dixit quintae classis Democritum: Quis, inquit, hunc philosophum non anteponat Cleanthi, Chrysippo reliquisque inferioris aetatis, qui mihi cum illo comparati quintae classis videntur (id est postremi ordinis) ? Ediverso primae classis dicuntur qui caeteris praeferuntur, et nulla classe, qui prorsus contempti. Translatum a classibus, in quas Servius Tullius rex divisit populum Romanum pro census modo. Florus Epitome XLIX. dixit ultimae sortis hominem vehementer obscurum: Andriscus, inquit, ultimae sortis homo, Persei regis se filium ferens etc. Item Epitome XIX. C. Glauciam dixit ultimae sortis hominem. Hoc fiet lepidius, si transferatur ad animi res, veluti si dicas ultimae sortis ingenium, aut orationem cum aliorum scriptis vix conferendam extremae classis orationem. Ad hanc pertinet formam, cum dicunt hominem primae notae, postremae notae, et M. Tullius salutem appellat de meliore nota salutationem accuratam. Ad personam accommodavit Catullus: Et quisquis de meliore nota. Id translatum videtur a negotiatoribus, qui vino aut panno notam affigunt indicantem mercis pretium. 1080. II, I, 80. Lepus pro carnibus Λαγὼς περὶ τῶν κρεῶν, id est Lepus de carnibus, subaudi periclitatur. In eos dicitur, qui ob aliquam sui utilitatem in discrimen vocantur. Nam leporem non insectamur, quod noceat, sed quod pulpamentum habeat. Est enim animal et esculentum, et timidum atque inerme, ut natura hominum escis leporem genuisse videatur. Rheginenses autem vulgo lepores dicti sunt utpote pavidi ac formidolosi. Effertur etiam ad hunc modum adagium: Ὁ λαγὼς περὶ τῶν κρεῶν τρέχει, id est Lepus pro carnibus currit, de iis, qui magno suo periculo aut capitis etiam discrimine atque ob id acriter decertant. Translata metaphora a venatu, in quo lepus, quoniam intelligit sese ad necem peti, pernicissimo cursu fugit, adeo ut non raro deficiat medioque in cursu exanimetur. Qua de re Plutarchus in commentario De terrestrium et marinorum animantium prudentia narrat quiddam haud quaquam indignum, quod hoc inseratur loco: Οἱ δὲ τοὺς δασύποδας διώκοντες, ἐὰν μὲν αὐτοὶ κτείνωσι, ἥδονται διασπῶντες καὶ τὸ αἸμα μαλάττουσι προθύμως· ἐὰν δὲ ἀπογνοὺς ἑαυτὸν ὁ λαγώς, ὃ γίνεται πολλάκις, ὅσον ἔχει πνεύματος, ἀναλώσας εἰς τὸν δρόμον ἐκλίπητο, νεκρὸν καταλαβόντες οὐχ ἅπτονται τὸ παράπαν, ἀλλ’ ἵστανται, τὰς οὐρὰς κινοῦντες, ὡς οὐ κρεῶν χάριν, ἀλλὰ νίκης καὶ φιλονεικίας ἀγωνιζόμενοι, id est Porro canes, cum leporem insequuntur, siquidem occiderint ipsi, gaudent dilacerare atque alacres sanguine sese contaminant oblinuntque; quod si lepus desperans de sese, quemadmodum accidit saepenumero, quicquid habet halitus, id omne quam intentissimo cursu consumpserit atque ita defecerit, canes exanimem repertum omnino non attingunt, verum consistunt moventes caudam, perinde quasi non carnium gratia decertarint, sed magis de victoria contenderint. Charon apud Aristophanem in Ranis: Δοῦλον οὐκ ἄγω, Εἰ μὴ νεναυμάχηκε τὴν περὶ τῶν κρεῶν, id est Servum haud veho, navale ni peregerit Certamen ac pro carnibus pugnaverit. Adscribit hoc loco Aristophanis interpres apud Arginusam servos non pro pecunia aut alio quovis praemio, sed pro vita dimicare solere. Idem in Vespis: Ποιήσω δακεῖν τὴν/ καρδίαν καὶ τὸν περὶ ψυχῆς δρόμον δραμεῖν, id est Effecero, ut cor mordeas cursumque curras pro capite ac vita. Idem in eadem fabula: Ἢ λαγών, ἥ λαμπάδα / ἔδραμες; id est Leporem cucurristi, an ne lampadem magis ? Plutarchus in dialogo, quem scripsit adversus Epicurum: Παπαί, εἷπον ἔγωγε γελάσας, εἰς τὴν γαστέρα τοῖς ἀνδράσιν ἔοικας ἐναλεῖσθαι καὶ τὸν περὶ τῶν κρεῶν ἐπάξειν, id est: Papae – inquam ridens – in ventrem ipsum viris insultum facturus videris et ad cursum, qui pro carnibus dicitur, adacturus. Significat autem eum Epicureos in summum discrimen adducturum, quod adversus voluptatis assertores proposuisset nec jucunde vivi posse secundum Epicurum. Suspicor allusum ad priscas historias, quae referunt aliquoties bellum natum inter populos ob direptas e sacrificiis carnes. Ita Pindarus in Nemeis: Ἵνα κρεῶν νιν ὕπερ μάχας ἔλασεν, id est Ubi pro carnibus pugnas gessit. 1081. II, I, 81. Carpathius leporem Ὁ Καρπάθιος τὸν λαγών, id est Carpathius leporem. Dicebatur in eos, qui sibi rem noxiam accerserent. Hinc deductum adagium, quod cum in Carpathiorum insula lepores non essent, illi curarunt importandos alicunde. Verum ubi ejus animantis magna vis increvisset, ut est mira foecunditas, fruges insulae populari coeperunt. Refert et interpretatur paroemiam Julius Pollux quinto De rerum vocabulis libro. Addit nec in Ithacensium insula nasci lepores, nec in Sicilia fuisse, priusquam Anaxilas Rheginensis eos importasset; unde victor in Olympiacis Rheginensium nomismati currum inscalpsit et leporem. Refert item et interpretatur Aristoteles libro Rhetoricorum tertio. 1082. II, I, 82. Γρύζειν Γρύζειν proverbio dicunt hiscere seu mutire. Sunt qui putent γρύζειν esse vocem suillam aedere. Deductum ἀπὸ τοῦ γρύ, de quo meminimus alibi. Unde et Grylli nomen effictum apud Plutarchum, et Grunii Corocottae porcelli, cujus meminit divus Hieronymus. Aristophanes in Pluto: Γρύζειν δὲ καὶ τολμᾶτον, ὧ καθάρματε, id est Audetis et mutire, sceleratissimi ? Idem in eadem fabula: Ἀλλὰ φθείρου καὶ μὴ γρύζῃς, id est Imo pereas neve quid hiscas. Simili figura Terentius dixit in Adelphis: Quid gannis ? et in Phormione: quod illi ad aurem obganniat. 1083. II, I, 83. Nullum animal. Quod animal ? Proverbialis videtur et illa figura: Nullum animal, et Quod animal ? Aristophanes in Pluto: Πενία γάρ ἐστιν, ὧ πονήρ’, ἧς οὐδαμοῦ Οὐδὲν πέφυκε ζῷον ἐξωλέστερον, id est Inopia nanque est, heu miser, qua scilicet Haud aliud usquam est animal exitialius. Idem ἐν Νεφέλαις: Σοῦτο δ’ ἔσθ’ ὁ τόκος τί θηρίον; id est Usura at ipsa, quaeso, quae nam belua est ? M. Tullius ad Atticum: Terentii vestigium nullum agnovi. Meragenes certe periit. Fecit iter per possessionem, in qua animal reliquum nullum est. Nec abludit ab hac figura Plinianum illud: Regulus bipedum nequissimus. 1084. II, I, 84. Ne musca quidem Huic affinis est et illa proverbialis hyperbole: Ne musca quidem, qua maximam hominum solitudinem significamus. Plautus in Truculento: Quas tu mulieres Mihi narras, ubi musca nulla foemina est in aedibus ? Huc allusit Vibius Crispus, orator delectationi natus, ut ait Fabius, cujus erant mores, qualis facundia, quemadmodum scripsit Juvenalis, cum rogatus, ecquis esset cum Caesare in conclavi, respondit ne muscam quidem intus esse, ancipiti joco Domitiani consuetudinem notans, cui mos erat quotidie sibi secretum horarium captare, nec interim aliud fere agebat, nisi quod muscas captas stilo configeret. 1085. II, I, 85. Communis Mercurius Κοινὸς ὁ Ἑρμῆς, id est Communis Mercurius. Lucianus in Votis: Οὐκοῦν τὸ προχειρότατον τοῦτο, κοινὸς Ἑρμῆς, φασί, καὶ ἐς μέσον κατατίθει φέρων τὸν πλοῦτον, id est Itaque, quod passim in ore est omnibus, communis, ut aiunt, Mercurius, opesque in medium allatas depone. Plutarchus in libello, cui titulus Ὅτι μάλιστα τοῖς ἡγεμόσι δεῖ τὸν φιλόσοφον διαλέγεσθαι: Ἀλλ’ ἀμουσίᾳ καὶ ἀπειροκαλίᾳ τὸν κοινὸν Ἑρμῆν ἐμπολαῖον καὶ ἔμμισθον γενέσθαι, id est Sed imperitia et inelegantia communem Mercurium cauponatorem et quaestuosum factum esse. Quidam hinc natam paroemiam arbitrantur, quod Mercurius, ut est furtorum auctor ac repertor, primus ostendit, quae furto parta sint, ea in medium communiter oportere deponere. Alii malunt huc referre, quod Mercurius sit orationis auctor, per quam inter homines omne commercii genus constat; unde et medius inter superos atque inferos a poetis fingitur, pariter superis deorum gratus et imis, quod sermo animi interpres summos cum infimis, reges cum plebe conciliet. Extat super hac re fabella non illepida Aristidis in secundo libro, quem adversus Platonem conscripsit in defensionem rhetorices. Eam hoc magis libuit adscribere, quod is auctor haudquaquam adhuc vulgo notus est: Νεωστὶ γὰρ ἀνθρώπων γεγονότων καὶ τῶν ἄλλων ζῴων, θόρυβος πολὺς ἦν κατὰ τὴν γῆν καὶ ταραχή, οὔτε γὰρ αὐτοῖς σφιν εἷχον, ὅ τι χρήσονται. Οὐδὲ γὰρ ἦν οὐδὲν τὸ συνάγον, ἀλλ’ οἱ μείζους τοὺς ἐλάττους ἦγον. Οὔτε τοῖς ἄλλοις ζῴοις εἷχον ἀνταρκεῖν, πᾶσι γὰρ πάντων ἀπελείποντο, ἄλλοτε ἄλλων· τάχει μὲν τῶν πτηνῶν ἁπάντων (ὅπερ οὖν Ὅμηρος ἔφη τοὺς Πυγμαίους πάσχειν ὑπὸ τῶν γεράνων, πᾶσι τοῖς τότε ὑπὸ πάντων συνέβαινε τῶν ἀλκίμων ὀρνίθων), κατ’ ἰσχὺν αὖ πόρρω καὶ τῶν λεόντων, καὶ τῶν κάπρων, καὶ πολλῶν ἄλλων ἦσαν, ὥστ’ ἀπόλλυντο σιγῆ· καὶ μὴν τῆ γε κατασκευῆ τοῦ σώματος οὐ μόνον τῶν κοράκων, ἀλλὰ καὶ τῶν κοχλιῶν ἀπελείποντο, οὐδεὶς αὐτῶν ὑπάρχων αὐτάρκης. Υθειρομένου δὲ οὕτως τοῦ γένους καὶ κατὰ μικρὸν ὑπορρέοντος, κατιδὼν ὁ Προμηθεύς, ἀεί πως ὥν φιλάνθρωπος, ἀνέρχεται πρεσβευτὴς ὑπὲρ τῶν ἀνθρώπων, οὐχ ὑπὸ τῶν ἀνθρώπων πεμφθείς, οὐδὲ γὰρ πρέσβεις ἦν πώποτ’ εἰδέναι, ἀλλ’ αὐτὸς ἀφ’ ἑαυτοῦ. Ὁ δὲ Ζεὺς τοῦ τε Προμηθέως ἀγασθεὶς δίκαια λέγοντος καὶ ἅμα καθ’ ἑαυτὸν εἰληφὼς λογισμὸν τοῦ πράγματος, τῶν αὑτοῦ παίδων Ἑρμῆν κελεύει ῥητορικὴν ἔχοντα ἐλθεῖν εἰς ἀνθρώπους. Ὁ μὲν οὖν, Προμηθεὺς καθάπερ ἐπίσης ἅπασι τάς τε αἰσθήσεις καὶ τἄλλα μέλη τοῦ σώματος, οὐχ οὕτως ἐκέλευεν, ὥσπερ θεωρικοῦ διάδοσιν διελεῖν, ἵνα πάντες ῥητορικῆς ἐφεξῆς μετέχοιεν, ὥσπερ ὀφθαλμῶν, χειρῶν καὶ ποδῶν, ἀλλ’ ἐπιλεξάμενον τοὺς ἀρίστους καὶ γενναιοτάτους, καὶ τὰς φύσεις ἐρρωμενεστάτους, τούτοις ἐγχειρίσαι τὸ δῶρον, ἵνα ὁμοῦ σφᾶς τε αὐτοὺς καὶ τοὺς ἄλλους σῴζειν ἔχοιεν. Ἀφικομένης δὲ τῆς ῥητορικῆς εἰς ἀνθρώπους οὕτως ἐκ θεῶν, ἠδυνήθησαν μὲν οἱ ἄνθρωποι τὴν μετὰ τῶν θηρίων δίαιταν χαλεπὴν ἐκφυγεῖν, ἐπαύσαντο δὲ ἐχθροὶ πάντες ὄντες ἀλλήλοις ἐν κύκλῳ, κοινωνίας δὲ εὗρον ἀρχήν. Καταβάντες δὲ ἐκ τῶν ὀρῶν ἄλλοι κατ’ ἄλλα μέρη τῆς οἰκουμένης ἐπλησίασαν, τό γε πρῶτον ὕπαιθροι, μετὰ δὲ τοῦτο ἤδη λόγου νικήσαντος πόλιν τε κατεσκευάσαντο καὶ διεκρίθησαν, οὐχ ὥσπερ πρότερον, ὡς ἔτυχεν, ἀλλ’ εἴς τε συντάξεις κοινωνιῶν καὶ τοὺς πολέμων ἡγεμόνας· νόμους ἔθεντο καὶ ἄρκοντας καὶ πολιτείαν ἐνόμισαν. Καὶ θεοῖς χαριστήρια ἀνήγαγον, πρώτας ἀπαρχὰς ποιησάμενοι τὰς ἀπὸ τῶν λόγων, αἸς ἔτι καὶ νῦν χαίρειν μάλιστα τοὺς θεοὺς λόγος αἱρεῖ, ὅτι καὶ γνωρίσαι πρῶτον αὐτοῖς τοὺς θεοὺς ὑπῆρξεν ἐντεῦθεν. Οὓτως ἄνθρωπος ἤρθη μέγας ἐξ ἀσθενοῦς καὶ σαθροῦ καταρχάς· καὶ πρόσθεν καταφρονούμενος ὡς οὐδὲν πρᾶγμα, κύριός ἐστιν ἐξ ἐκείνου τοῖς ἐν τῆ γῆ τοῦτο, ὅ τι βούλεται, χρῆσθαι, πρόβλημα ποιησάμενος ἀντ’ ἄλλου φυλακτηρίου τὸν λόγον. Καὶ ὁ μῦθος ἡμῖν ταύτην ἐχέτω τὴν τελευτήν. Quae si quis Latine malit, sensum utcunque reddemus: In initio, cum recens essent homines nati, magnus inter hos ac reliqua animantia tumultus erat perturbatioque super terram, propterea quod non possent invicem uti sese. Nec enim ulla res intercedebat, quae illos conciliaret, verum qui potentiores erant, opprimebant inferiores. Neque satis erant idonei, ut reliquis animantibus resisterent. Omnibus enim illis omni ex parte inferiores erant, aliaque in re ab aliis vincebantur, veluti ab universo genere volucrum celeritate (unde factum est, ut, quod ait Homerus Pygmaeis accidere a gruibus, id tum temporis passim a robustioribus avibus paterentur mortales), rursum quantum ad vires attinebat, longe superabantur et a leonis, et ab apris, et aliis item compluribus, atque hunc in modum silentio peribant; jam vero quo ad munitionem ornatumque corporis, non corvis modo, verumetiam cochleis cedebant, neque cuiquam ex ipso suppetebat, quod ad tuendam vitam erat opus. Itaque cum ad eum modum interiret hominum genus ac paulatim dilaberetur, Prometheus, ut semper est hominum studiosus, orator ascendit in coelum mortalium nomine; non ille quidem missus ab eis, neque enim dum id temporis legatos ullos erat cernere, sed ipse ultroneus abiit. At Jupiter partim in gratiam Promethei, maxime qui justa postulare videretur, partim negotio apud sese considerato, filium suum Mercurium jubet ad homines descendere rhetoricen secum adducentem. Edixit autem, ut eam mortalibus impertiret non quemadmodum Prometheus, omnibus ex aequo sensus reliquaque corporis membra perinde quasi theatralem pecuniam dispertiens, ut omnes ex aequo rhetorices essent participes, non aliter quam oculorum, manuum ac pedum, sed ut praestantissimos quosque ingenioque generosissimo et indole pollentissima praeditos deligeret, atque iis demum munus hoc impertiret, ut pariter et suam ipsorum, et aliorum incolumitatem tueri possent. Porro posteaquam rhetorica jam ad mortales pervenisset, cum negotium, quod habebant cum beluis molestissimum, licebat effugere, tum vero desierunt undequaque inter sese simutatem exercere reperto commerciorum initio. Digressique de montibus alii in aliam orbis partem jungebantur, principio quidem sub dio viventes, post autem, ubi verbis inter se communicassent, et civitatem condiderunt, ac distributi sunt non quemadmodum antea, temere, verum in ordines plebis ac belli duces; sanctisque legibus tum principes, tum reipublicae statum instituerunt. Diis munera coeperunt offerre, primitias auspicantes ab oratione, quibus nunc quoque vel maxime gaudere deos consentaneum est, quandoquidem hac contigit, ut primum esse deos cognosceremus. Hinc deinceps ita crevit homo, ut qui initio debilis fuerat atque invalidus, postea in altum tolleretur; quique antea pro nihilo habitus ac despectus erat, deinceps factus est omnium, quae sunt in terra, dominus, cui, quibus uti liberet, jus esset, non alio propugnaculo sibi parato quam oratione. Atque hic nobis sit fabulae finis. Hactenus Aristides. Extat, si satis commemini, fabella non dissimilis apud Platonem in Protagora. 1086. II, I, 86. Ale luporum catulos Theocritus in Hodoeporis: Θρέψαι καὶ λυκιδεῖς, θρέψαι κύνας, ὥς τυ φάγωντι, id est Pasce canes, qui te lanient, catulosque luporum. Proverbium est, teste interprete, in eos, qui laeduntur ab iis, de quibus bene meriti sint, aut in ingratos. Addit ille dictum Socratis: Κακοὺς ποιῶν εὖ θρέψαι λύκους, id est Malis faciens bene nutri lupos. Nam plerunque solet id usu venire illis, qui catulos luporum enutriunt. Extat super hac re non inelegans epigramma, quanquam incerto auctore, de ove lupi catulum alente suis uberibus: Σὸν λύκον ἐξ ἰδίων μαζῶν τρέφω οὐκ ἐθέλουσα, Ἀλλά μ᾽ ἀναγκάζει ποιμένος ἀφροσύνη. Αὐξηθεὶς δ’ ὑπ’ ἐμοῦ κατ’ ἐμοῦ πάλι θηρίον ἔσται· Ἡ χάρις ἀλλάξαι τὴν φύσιν οὐ δύναται, id est Lacto lupum uberibus propriis non sponte, sed horsum Me demens adigit pastor, ut id faciam. In me rursus erit fera, postquam creverit ex me: Natura haud unquam vertitur officiis. De canibus autem sumptum est ex Actaeonis fabula, a suis ipsius canibus dilacerati; nam et hoc indicant enarratores Theocriti. Ex quibus facile liquet, quodnam sit illud proverbium antiquum, cujus meminit M. Varro in libris De re rustica tractans de canibus alendis: Diligenter, inquit, ut habeant cibaria, providendum. Fames enim hos ad quaerendum cibum ducet, si non dabitur, et a pecore abducet, si non praebebitur. Nisi, ut quidam putant, et illuc pervenerint, ut proverbium attollant antiquum, vel etiam ut aperiant de Actaeone atque in dominum adferant dentes. Idem in Phoebo, citante Nonio: Crede mihi, plures dominos comedere servi quam canes. Quasi id Actaeon occupasset et ipse prius suos comedisset etc. Huc usque Varonis verba relata. Caeterum legimus et leones, et dracones nutriciis suis gratiam officii retulisse. Verum nulla est fera tam ingrata, quae sit cum hominibus ingratitudine conferenda. 1087. II, I, 87. E dolio hauris Ἐκ πίθου ἀντλεῖν, id est e dolio haurire dicebatur olim, qui abundaret rebus optatis. Est enim dolium vas vinarium ingens, unde largiter haurire licet, neque facile sentitur detrimentum, videlicet in tanta copia. Theocritus ἐν Ἐργατίναις: Ἐκ πίθω ἀντλεῖς, δῆλον, ἐγὼ δ’ ἔχω οὐχ ἅλις ὄξος, id est Dolia plena fluunt tibi, sed mihi vix sat aceti est. Scholiastes admonet proverbium dici solitum de iis, quibus adesset benigna rerum copia. Divitum est habere dolia, pauperes vapam bibunt e lagenis. Nam vini vis quo copiosior est, hoc suavior esse consuevit: ubi paulum est liquoris, celerius vapescit. Admonet et Hesiodus dimidiato dolio parcendum esse, quod sera sit fundo parsimonia. Huic simillimum est quod subinde occurrit apud Chrysostomum: ἐκ πηγῶν, id est e fontibus, quoties uberem paratamque rerum copiam significat. M. Tullius in Bruto dicit eos e dolio potare, qui vinum adhuc fervens bibunt, quod vinum expressum primum doliis excipitur, ubi deferbuerit aliquantulum, conditur in vasa. Ipsius verba praestat ascribere: Ut si quis, inquit, Phalerno vino delectetur, sed eo nec ita novo, ut proximis consulibus natum velit, nec rursus ita vetere, ut Opimium aut Anicium consulem quaerat. Atqui eae notae sunt optimae. Credo, sed nimia vetustas non habet eam, quam quaerimus, suavitatem, nec est jam sane tolerabilis. Num igitur qui hoc sentiat, si is potare velit, de dolio sibi hauriendum putet ? Minime, sed quandam sequatur aetatem. Sic ego istis censuerim et novam, quasi de musto et lacu fervidam orationem fugiendam, nec illam praeclaram Thucydidis nimis veterem tanquam Anicianam notam persequendam. Hactenus M. Tullius. Nec arbitror alienum ab hac forma, quod Athenaeus libro ΦΙ ex Hipponacte citat: ἐκ πέλλης πίνειν, id est e mulctro bibere. Scazontes Hipponactei sic habent: Ἐκ πελλίδος πίνοντες, οὐ γὰρ ἦν αὐτοῖς Κύλιξ, ὁ παῖς γὰρ ἐμπεσὼν κατήραξε, id est Mulctro bibentes, nam calix eis deerat: Quippe hunc minister forte fregerat lapsus. 1088. II, I, 88. Una cum ipso canistro Αὐτῷ κανῷ, id est Una cum ipso canistro. Quadrat in eos, qui rem intemperanter profundunt devorantque et abliguriunt. Mos etiam erat antiquis, ut testatur Didymus, ut coenae canistris inferrentur. Citatur apud Zenodotum Plato: Ἀνήρπακας ἁπαξάπαντ’ αὐτῷ κανῷ, id est Ipso canistro cuncta rapuisti simul. 1089. II, I, 89. Prius locusta bovem pariet Prius locusta bovem pariet, περὶ τοῦ ἀδυνάτου. M. Varro De lingua Latina libro tertio refert ex Ennio versum hunc: Atque prius pariet / locusta Lucam. Nam Lucas antiqui boves appellabant ob magnitudinem. 1090. II, I, 90. Per tenebras, quae apud quercum Σὸ περὶ δρῦν σκότος, id est Per tenebras, quae apud quercum, de ingenti ac fatali calamitate dicebatur. Zenodotus Aristotelem citat auctorem, in Politia Samiorum, Prienensium plurimos a Milesiis occisos fuisse juxta locum, cui nomen Quercus. Unde receptum, ut Prienensium mulieres, ejus calamitatis memores, per tenebras, quae circa quercum essent, jurarent. Hujus historiae simul et adagii meminit et Plutarchus in Problematis, ad hanc ferme sententiam: Cum bellum esset inter Prienenses et Samios, initio mediocribus damnis invicem sese afficiebant, deinde justo praelio commisso mille Samii a Prienensibus occisi sunt. Septimo post anno congressi cum Milesiis primos quosque civium ac nobilissimos simul uno praelio amiserunt. Quo tempore Bias ille sapiens Samum a Prienensibus orator missus, egregiam laudem adeptus est. Post eam itaque calamitatem atrocem ac miserandam Prienensium foeminae per tenebras, quae circa quercum erant, obtestari ac dejerare coeperunt, quod liberos, parentes, maritos, charissima quaeque pignora eo loco perdidissent. 1091. II, I, 91. Concupivit assam farinam Ἤρατο ὀπτῶ ἀλεύρω, id est Concupivit assam farinam, in eum dicebatur, qui domesticam tenuitatem pertesus, apud alios lautiorem vitam quaesisset. Dictum est autem in Platonem, qui relictis Athenis ter in Siciliam ad Dionysium navigavit, quo fortunam suam redderet lautiorem, quemadmodum interpretantur aemuli. Nam hanc profectionem probro illi datam fuisse testatur etiam Aristides in oratione, qua tuetur oratores quatuor adversus Platonis calumniam. Et Diogenes, auctore Laertio, cum animadvertisset Platonem in opiparo quodam convivio a reliquis temperantem cibis et oleis duntaxat utentem, taxavit hominis ambitiosam abstinentiam: Σί ὁ σοφὸς εἰς Σικελίαν πλεύσας τῶν τραπεζῶν τούτων χάριν, νῦν παρακειμένων οὐκ ἀπολαύεις; id est Quid homo sapiens, cum ob hujusmodi mensas in Siciliam navigaris, nunc appositis non frueris ? Ad quod ita Platonem respondisse narrat: Νὴ τοὺς θεούς, Διόγενες, κἀκεῖ τὰ πολλὰ πρὸς ἐλαίας καὶ τὰ τοιαῦτα ἐγινόμην, id est Per deos, Diogenes, et illic plerunque oleis atque id genus cibis utebar. Ad quod rursum Diogenes: Σί οὖν ἔδει πλεῖν εἰς Συρακούσας; Ἢ τότε Ἀττικὴ οὐκ ἔφερεν ἐλαίας; id est Quorsum igitur attinebat Syracusas navigare ? Num id temporis Attica non ferebat oleas ? Theocritus in Cyniscis: Ἤρατο μὲν καὶ τῆνος, ἐμὶν δοκεῖ, ὀπτῶ ἀλεύρω, id est Nam, puto, et hic assae correptus amore farinae. Porro farinam assam novam et lautiorem victus rationem vocat, propterea quod priscos illos pulte duntaxat victitasse legimus, videlicet clibano coquendi panis usu nondum reperto. Unde et Annus ille Aegyptius, qui primus panarium clibanum excogitavit, in proverbii locum abiit, tanquam qui rem novam esset commentus, quemadamodum alibi retulimus. De deliciis coquendi panis multa recenset Plinius lib. XVIII, cap. XI. 1092. II, I, 92. Battologia. Laconismus Βαττολογία Graecis multiloquium vocatur, a Batto quopiam inepto poeta, qui hymnos quosdam conscripsit prolixos, in quidbus eadem crebrius iterabantur. Hinc vox etiam conficta Βαττολογεῖν, quae quidem adeo vulgo fuit usurpata, ut ea Matthaeus apostolus sit usus. Sic enim apud hunc loquitur Christus: Προσευχόμενοι δὲ μὴ βαττολογήσητε ὥσπερ οἱ ἐθνικοί, id est Orantes autem ne battologissetis more gentilium. E diverso Λακωνισμός, id est Laconismus, in breviloquentiae significationem abiit; quomodo usurpatur aliquoties apud M. Tullium in epistolis. 1093. II, I, 93. Batti Silphium Βάττου σίλφιον, id est Batti silphium, Graeci novum et rarum quempiam honorem proverbio vocant. Aristophanes in Pluto: Οὐδ’ ἅν εἰ δοίης γέ μοι Σὸν Πλοῦτον αὐτὸν καὶ τὸ Βάττου σίλφιον, id est Nec si mihi donaveris Ipsumque Plutum ipsumque Batti silphium. Negat se sycophanta quieturum, etiam si praemium quantumvis magnum detur. Idem in Equitibus: Σὸν καῦλον οἷσθ’ ἐκεῖνον, Σοῦ σιλφίου τὸν ἄξιον γενόμενον; Οἷδα μέντοι, id est Nostine stipitem illum, Qui dignus habitus silphio est ? Notus quidem est mihi ille. Interpres diversam originem adagionis adscribit. Battus a Thera, juxta Cretam insula, profectus, oraculo monitus Apollinis vel, ut alii tradunt, domestica pulsus seditione, Cyrenen condidit. Cui cum Afri beneficii memores summum honorem habere studerent, donarunt illi silphium, herbam apud illos omnium pulcherrimam, simulque nomisma ferientes, in cujus altera parte regia facies erat inscalpta, altera silphium, quo fuerat a civitate donatus. Cujus rei meminit et Aristoteles in Republica Cyreneorum; sed fusius narrat Herodotus in Melpomene, addens apud Libyas regem battum appellari, et hoc nomine compellatum ab oraculo, significante fore regem. Sunt qui dicant imaginem fuisse datam, sunt rursum qui anulum, in quo civitas erat expressa regi silphium deferens. Porro silphium inter herbas primam gloriam obtinet, cujus et folia, et fructus, et caulis, et succus preciosissimus sit. Unde Ampeliotae (ea gens quaedam est Africae) Delphis silphii caulem consecratum suspenderunt, ut auctor est Aleandrides. Haec ferme adfert in Plutum, nex dissident, quae Suidas memorat. At idem in Equites scribit silphium fruticem ese inamoeni odoris, rursus juxta alios amoeni, et ad medicamenta utilem, cujus usum primus invenisse creditur Aristaeus, Apollinis et Cyrenae filius, qui et mellis invenisse traditur. Illud quid sibi velit, nescio: Aristophanis interpres ait in altera nomismatis parte insculptam βασιλείαν, id est regnum, seu regiam, si transferas tonum; pro eo Zenodotus legit Ammonem. Sic enim habet: Καὶ τοῦ νομίσματος ἐπὶ μὲν θατέρου Ἄμμωνα, ἐπὶ δὲ θατέρου σίλφιον ἐτύπωσαν, id est Nomismatis altera parte Ammonem, in altera silphium expresserant: Ammonem, ut arbitror, sentiens Jovem regnorum largitorem, si quidem Homero credimus. Hujus Batti meminit et Pindarus in Pythiis: Φρῆσεν οἰκιστῆρα Βάττον καρποφόρου Λιβύας, id est Respondit habitatori Batto frugiferae Africae. Eruditi quidam putant silphium laserpitii genus esse. 1094. II, I, 94. Ne malorum memineris Μὴ μνησικακήσῃς, id est Ne malorum memoriam refrices. Thrasybulus, ubi civitatem Atheniensium triginta tyrannorum saevitia liberasset, plebiscitum interposuit, ne qua praeteritarum rerum mentio fieret. Quam malorum oblivionem Athenienses ἀμνηστίαν vocant. Auctor Valerius Maximus libro quarto Rerum memorabilium, titulo De animi moderatione. Meminit et M. Tullius in prima Philippica, his quidem verbis: In quo templo, quantum in me fuit, jeci fundamenta pacis, Atheniensiumque revocavi vetus exemplum, Graecum etiam verbum usurpavi, quod tum in sedandis discordiis usurpaverat civitas illa, atque omnem memoriam discordiarum oblivione sempiterna delendam censui. Aristophanes in Pluto: Μὴ μνησικακήσῃς, εἰ σὺ Υυλὴν κατέλαβες, id est Mala ne acta refrices, Phyla si capta est tibi. Interpres inter alia tale quoddam commentum adscribit: Thrasybulus occupato loco quodam, cui nomen Phyla, triginta tyrannos sustulit; post, ubi arrogantius quiddam dixisset, audisse μὴ μνησικακῆσαι (id est Ne malorum memoriam revoces), idque dictum in proverbium abiisse. Probus Aemilius refert post exactos tyrannos Thrasybulum hanc tulisse legem, ne quis de praeteritis actis accusaretur aut mulctaretur, eaque lex dicta est oblivionis. Idem socios volentes contra legem saevire in eos, cum quibus reditum erat in gratiam, publice cohibuit et legem latam confirmavit. Huic pro tantis meritis praemii loco data est corona ex duabus virgulis oleaginis, et hoc civili honore vir prudens contentus fuit. Admonet adagium non esse refricandam commemoratione praeteritorum malorum memoriam. Sunt autem apud Aristophanem verba Mercurii ad Carionem servum. Plato lib. De legibus IV: Υράσω γὰρ οὔτι μνεσικακεῖν βουλόμενος ὑμῖν, id est Dicam certe, non autem quod velim praeteritorum malorum memoriam vobis refricare. Sumptum videtur ex Homero, apud quem aliquoties hic versus, nempe Iliados Ζ, Θ, Σ: Ἀλλὰ τὰ μὲν προτετύχθαι ἐάσομεν ἀχνύμενοί περ, id est Verum haec acta quidem, moesti licet, ire sinamus. Hunc tanquam proverbialem subinde usurpat Tullius ad Atticum scribens. Eodem spectat et illud ejusdem Odyssae Θ: Ἔπος δ’ εἴπερ τι βέβακται Δεινόν, ἄφαρ τὸ φέροιεν ἀναρπάξασαι ἄελλαι, id est Si dictum est verbum durius ullum, Id procul abripiant venti per inane procellae. Plutarchus Περὶ τῆς φιλαδελφίας: Δεῖ ἐν ἀμνηστίᾳ τὴν ἡμέραν ἐκείνην τίθεσθαι, id est Oportet eum diem oblivioni tradere. Erit huc usus proverbii, si juxta vulpinum illud consilium admonebimus aliquem, ne praeteritorum malorum memoria semet affligat, quandoquidem quod factum est, infectum fieri non potest. Lucianus in Caucaso: Ἐς δὲ τὸ αὔριον ταμιεύεσθαι τὸ μῖσος καὶ μνησικακεῖν, καὶ ἕωλόν τινα μνήμην διαφυλάττειν ἄπαγε, οὔτε θεοῖς πρέπον, οὔτε ἄλλως βασιλικόν, id est Caeterum in posterum diem reponere odium et malorum meminisse ac pridianam quandam memoriam reservare apage, neque diis dignum, neque alioqui regale. 1095. II, I, 95. Mentam belli tempore neque serito, neque edito Μίνθην ἐν πολέμῳ μήτ’ ἔσθιε, μήτε φύτευε, id est Mentam nec comedas, nec plantes tempore belli. Aristoteles Problematum sectione vigesima statim initio refert hoc adagium, causam vestigans, unde dictum hoc in ora vulgi pervenerit. Arbitratur autem esse causam, quod menta corpori frigus adducat; ejus rei argumentum esse, quod semen genitale minuat; frigus autem adversari fortitudini atque audaciae, sicut ostendit sectionis decimaequartae ultimo problemate, cum ait eos, qui natura sint frigida, formidolosiores esse, contra qui calida, audaces. Potest et in eum sensum deflecti paroemia, ut admoneat, ne quid alieno tempore fiat, quod officiat, quemadmodum menta bellum inituris est inutilis. 1096. II, I, 96. Ad corvos Βάλλ’ ἐς κόρακας, id est Abi ad corvos, perinde valet, quasi dicas abi in malam rem atque in exitium. Aristophanes ἐν Νεφέλαις: Βάλλ’ ἐς κόρακας· τίς ἐσθ’ ὁ κόψας τὴν θύραν; id est Apage ad corvos. Quis est, qui pepulit hostium ? Rursum in Pluto: Οὐκ ἐς κόρακας; id est An non ad corvos ? Iterum in eadem fabula: Ἔρρ’ ἐς κόρακας θᾶττον ἀφ’ ἡμῶν, id est Ocyus hinc ad corvos abeas. Reperitur apud hunc poetam et aliis plerisque locis. Plutarchus in commentario, quem scripsit adversus Herodotum, taxat eum, quod Isagoram ad Cares velut ad corvos relegarit, id est quod eum Carem fecerit. Eleganter dictum est a Diogene Cynico Κρεῖττον εἷναι ἐς κόρακας ἀπελθεῖν ἥ ἐς κόλακας, id est Satius est ad corvos devenire quam ad adulatores, quod hi et vivos et bonos etiam viros devorarent. Zenodotus scribit in Thessalia locum esse quendam, cui nomen inditum Corvis, in quem nocentes praecipites dabantur, atque hujus adagii Menandrum etiam meminisse; quosdam autem originem adagionis ad hujusmodi quandam historiam referre: Boeotiis quondam Arnam incolentibus oraculo praedictum est futurum, ut e finibus expellerentur, simulatque corvi albi apparuissent. Evenit deinde, ut adolescentes aliquot per lasciviam ac temulentiam corvos, quos ceperant, gypso oblitos rursum emitterent. Quos ubi vidissent volantes Boeotii, recordantes oraculum arbitrabantur adesse tempus, quo forent suis e sedibus ejiciendi; summopere perturbati sunt. Caeterum adolescentes, territi et ipsi tumultu, profugerunt ac locum quendam sibi mercati sunt, cui nomen indidere Coracon, id est Corvorum. Contigit aliquanto post, ut Aeoles ejectis Boeotiis Arnam occuparent. Apud quos hic deinde mos receptus, ut maleficos relegarent in eum locum, cui nomen erat Corvi. Aristophanis interpres paulo diversius hanc recenset historiam: nempe Boeotiis aliquando a Thracibus subversis ac profligatis respondisse deum, ut ibi sedem figerent, ubi corvos albos conspexissent, conspexisse autem in Thessalia juxta sinum Pagaeaticum circumvolantes corvos quosdam Soli sacros, quos pueri per lusum gypsatos dimiserant. Boeotii vero rati jam perfectum oraculi symbolum inibi sedem constituerunt. Sunt qui paroemiam ad corvorum volatum referant, quod in desertis fere locis volitare consueverint, ut proverbium conveniat cum illo: in extremas solitudines publicitus deportandum. Euripides in Hecuba: Οὐχ ὅσον τάχος Νήσων ἐρήμων αὐτὸν ἐκβαλεῖτέ ποι; id est Non huncce solitarias, Quantum potest, aliquo auferetis in insulas ? Stratonicus citharoedus apud Athenaeum libro octavo detorquet in cantorem quendam. Is cum ei nescio quid molestus esset, ψάλλε, inquit, ἐς κόρακας, depravata per jocum voce ψάλλε pro βάλλε. 1097. II, I, 97. Mitte in aquam Βάλλ’ ἐς ὕδωρ, id est Mitte in aquam, hoc est aufer e medio, dicitur vel in hominem, vel in rem exitio dignam. Tractum a supplicio quorundam, qui in profluentem aut mare praecipitabantur. Quae poena peculiaris erat parricidis apud Romanos. Unde philosophus in Timone jubet aurum abjici in mare, quod aliquando fecisse legitur Crates ille Thebanus. Horatius: Vel nos in mare proximum, Gemmas et lapides, aurum et inutile, Summi materiam mali, Mittamus, scelerum si bene poenitet. Mihi non absurdum videtur, si referatur ad aquam clepsydrarum dispensandam, ut intelligas in jus trahendum, et ad proverbium, quod alio diximus loco, Ὑφ’ ὕδωρ ὁ πονηρός, id est Sub aquam malus. Effertur adagium etiam hoc pacto: Βάλλ’ εἰς ὄλεθρον, id est Abi in perniciem. 1098. II, I, 98. In beatam Βάλλ’ εἰς μακαρίαν, id est Aufer te in beatam. Quibusdam placet dictum κατ’ εὐφημισμόν, pro eo, quod est in rem malam. Fingunt enim apud inferos locum esse quendam, cui nomen Μακαρία. Aristophanes in Equitibus: Ἄπαγ’ ἐς Μακαρίαν ἐκποδῶν, id est Aufer te hinc procul in Macariam. Ad consimilem ferme modum Athenaeus Dipnosophistarum libro primo: Εἰς μακαρίαν τὸ λουτρόν, id est In beatam balneum. Devovet enim balneum, unde male fuerat affectus. Plato in Hippia majore: Βάλλε εἰς μακαρίαν τὸν ἄνθρωπον, id est Aufer te in beatam hominem. Alii fabulam hujusmodi allegant: narrant Macariam Herculis filiam fuisse, de qua praedictum erat oraculo, ut se ultro morti objiceret; sic enim Athenas fore liberas ab incursione Eurysthei, si quis Heraclidarum se sponte offerret ad necem. Itaque Hercule defuncto, cum Eurystheus illius liberos insectaretur atque illi ad Misericordiae aram confugissent, Athenienses recusantes eos in hostium manus tradere cum Eurystheo bellum susceperunt. Porro aedito oraculo, futurum, ut Athenienses ab Eurysthei incursatione liberarentur, si quis e liberis Herculis semet inferis devoveret, Macaria sese spontaneae morti obtulit. Quo facto congressi cum hostibus Athenienses victoriam reportarunt cum aliis quam plurimis interfectis, tum Eurystheo ipso ab Hylo sive Jolao, Herculis filio, perempto, cujus caput amputatum ad Alcmenam detulit. Illa defuncti oculos effodit. Caeterum Athenienses Macariae tumulum floribus et coronis decorantes dicebant: Βάλλ’ εἰς Μακαρίαν, id est Mitte in Macariam. Hinc igitur ortum adagium. Primum de his ferebatur, qui sese per virtutem in periculum sponte demitterent; deinde de quovis piaculo dici coeptum. Pausanias refert Macariam esse paludem in Marathone, in qua magna vis Persarum perierit, ignoratione viarum in ipsam prolapsa, qua ex re natum videri potest proverbium. Huc allusit Stratonicus citharoedus apud Athenaeum libro octavo, qui iratus discipulo Macedoni, quod nihil recte faceret, Εἰς Μακεδονίαν, inquit, ex Macaria faciens Macedoniam, simul alludens ad illud proverbium: Domi, non hic, Milesia. 1099. II, I, 99. Alabanda fortunatissima Ἀλάβανδα Καρῶν εὐτυχεστάτη, id est Alabanda Carum fortunatissima. Stephanus in commentario De urbibus tradit Alabandam Cariae civitatem esse, conditam a Care, a cujus filio nomen sortita sit, siquidem is, postquam in equestri proelio strennue navasset operam, Alabandus est dictus; Cares enim sua lingua ala vocant equum, banda victoriam. Eamque vocem ait Romanis etiam in usu fuisse, ut bandam victoriam dicerent. Equidem opinor hinc Germanis durare vocem eam, qua praepotentem et antiquae nobilitatis principem banderum vocant, ut qui victor olim hoc honoris virtute bellica sibi pepererit. Addit ex Philoxeni in Odysseam Homeri commentariis soloecismi genus esse, quod Alabandiacum vocetur, veluti si quis μή pro οὐ ponat, aut apud nos non pro ne aut quod pro ut; quandoquidem Homerus quoque Caras βαρβαροφώνους appellat. Juvenalis in tertia satyra Alabandam recenset inter urbes barbaricis deliciis ac luxu perditas: Hic alta Sicyone, ast hic Amydone relicta, Hic Andro, ille Samos, hic Trallibus aut Alabandis. Stephanus admonet olim Alabandam inter Cariae civitates opulentissimam ac florentissimam fuisse, ut proverbio quoque locum fecerit, quod modo retulimus. Quadrabit igitur, ubi volemus intelligi fortunam amplam et vitae genus voluptarium, quanquam a literis et virtutis studio alienum; veluti si dicat aulicus aut negotiator quispiam: Alii se in literis macerent, alii cum paupertate philosophentur: Ἀλάβανδα Καρῶν εὐτυχεστάτη. Itaque confine fuerit illi, quod alio dictum est loco: Εὐδαίμων ὁ Κόρινθος, id est Felix Corinthus. Poterit et per irrisionem usurpari, veluti si joceris in quempiam parum egregium, qui tamen in gente vehementer barbara crassaque praecellere videatur: Ἀλάβανδα Καρῶν etc. 1100. II, I, 100. Rubo arefacto praefractior Ἀγναμπτότατος βάτος αὖος, id est Rigidissimus rubus aridus, aut Ἀγναμπτότερος βάτου αὔου, id est Rigidior arido rubo, proverbialis est comparatio in difficilem atque inexorabilem ac praefractum et suorum, ut vulgo vocant, morum hominem. Quod genus homines Graeci vocant αὐθεκάστους, id est suo quodam instituto viventes expertesque sensus communis. Refertur adagium a Suida simul et a Zenodoto. Ductum admonent a rubo, qui simul atque exaruit, rumpi potest, inflecti nequaquam. Unde et in senes accommodatius dicetur aetatis vitio difficiliores. 1101. II, II, 1. Tristis scytale Ἀχνυμένη σκυθτάλη, id est, Tristis scytale, de re tristi, seriaque dicebatur aut de nuncio, qui dolorem adferret. Meminit hujus Aristophanes in Lysistrata. Refertur a Diogeniano. Quin Aristophanes grammaticus librum conscripsit Περὶ τῆς σκυτάλης ἀχνυμένης citaturque ab Athenaeo libro Dipnosophistarum tertio. Plutarchus in Convivio septem sapientium: Σὴν τοῦ Αἰθίοπος ἐπίταξιν οὐδὲν ἄν τις ἄλλο πλὴν ἀχνυμέvην σκυτάλην προσείπῃ ; id est Aethiopis mandatum istud quid aliud appelles quam scytalem tristem ? M. Tullius ad Atticum: Habes scytalam Laconicam. Quod quidem videtur non absurde vel ad epistolam perbrevem, vel ad obscuram et arcanis de rebus conscriptam, vel ad solicitam ac tristia nunciantem ac mandantem accommodari posse. Quid sit autem scytale Laconica, docet Aulus Gellius Noctium Atticarum libro decimoseptimo, capite nono. Sed ipsius verba praestiterit adscribere. Lacedaemonii autem, inquit, veteres, cum dissimulare et occultare litteras publice ad imperatores suos missas volebant, ne, si ab hostibus exceptae forent, consilia sua noscerentur, epistolas id genus factas mittebant: Surculi duo erant teretes, oblonguli, pari crassamento ejusdemque longitudinis, derasi atque ornati consimiliter. Unus imperatori in bellum proficiscenti dabatur, alterum domi magistratus cum jure atque cum signo habebant. Quando usus venerat litterarum secretiorum, circum eum surculum lorum modicae tenuitatis, longum autem, quantum rei satis erat, complicabant volumine rotundo ac simplici, ita ut orae adiunctae undique et cohaerentes lori, quod plicabatur, coirent. Litteras deinde in eo loro per transuersas iuncturarum oras versibus ab imo ad summum proficiscentibus inscribebant. Id lorum litteris ita perscriptis revolutum ex surculo imperatori commenti illius conscio mittebant. Resolutio autem lori litteras truncas atque mutilas reddebat, membraque earum et apices in parteis diversissimas spargebat. Propterea, si id lorum in manibus hostium inciderat, nihil quicquam coniectari ex eo loco quibat. Sed, ubi ille, ad quem erat missum, acceperat, surculo compari, quem habebat, capto ad finem, perinde ut debere fieri sciebat, circumplicabat atque litterae per ambitum eundem surculi coalescentes rursum coibant, integramque et incorruptam epistolam, et facilem legi praestabant. Hoc genus epistolae Lacedaemonii σκυτάλην, id est, loricatum surculum, appellant. Hactenus A. Gellius. Meminit huiusce rei Plutarchus in Lysandro, cui Pharnabazus rex supposititia scytala imposuit. Suidas eadem ferme refert, quae Gellius, de scytala. Strab. Geographiae lib. I inter hyperbolam hanc quoque commemorat: Ager angustior est quam scytala Laconica. 1102. II, II, 2. Hirundinum musea Φελιδόνων μουσεῖα, id est Hirundinum musea. Aristophanes in Ranis: Ἐπιφυλλίδες ταῦτ’ ἔστι καὶ στωμύλατα, Φελιδόνων μουσεῖα, λωβηταὶ τέχνης, id est Sunt ista folia et stulta blateramina, Musea hirundinum, artis ac subversio. Interpres admonet proverbium esse in impendio loquaces et obstreperos, hirundines enim inepto garritu plus taedii auditoribus adferre quam voluptatis. Est enim haec avis minime canora, sed molesto quodam stridore; unde apud Pythagoricos loquacitatis symbolum esse meruit, cum vetant, ne quis hirundinem sub eodem habeat tecto. Apte dicetur in poetas indoctos, oratores loquaces magis quam eloquentes aut in coetum hominum inepte loquacium. 1103. ΙΙ, II, 3. Lusciniae nugis insidentes Ἀηδόνες λέσχαις ἐγκαθήμεναι, id est Lusciniae nugis insidentes. Proximum illud ad imperitos et tamen garrulos convenit, hoc ad eruditos, qui tamen immodice suo studio delectentur; quod genus sunt poetae potissimum. Plaut. in Bacchid. ad puellam transtulit: Metuo, inquit, ne lusciniolae defuerit cantio. Quanquam in Graeco proverbio jocosa depravatio videtur inesse, ut pro λόχμαις dictum sit λέσχαις. Sumptum est autem ab incredibili canendi tum studio, tum arte, quae huic aviculae tribuitur, si quidem, ut narrat Plin. lib. X, cap. XXIX, diebus, ac noctibus quindecim continuis citra intermissionem canit densante se frondium germine, multis nominibus admiratione digna avis: primum tanta vox in tam parvo corpusculo, tam pertinax spiritus, deinde in una perfecta musicae scientia modulatus aeditur sonus et nunc continuo spiritu trahitur in longum, nunc variatur inflexo, nunc distinguitur conciso, copulatur intorto, promittitur, revocatur, infuscatur exinopinato, interdum et secum ipsa murmurat, plenus, gravis, acutus, creber, extentus, ubi visum est, vibrans, summus, medius, imus. Breviter, omnia tam parvulis in faucibus, quae tot exquisitis tibiarum tormentis ars hominum excogitavit. Ac nequis dubitet artis esse, plures singulis sunt cantus et non idem omnibus, sed suus cuique. Certant inter se palamque animosa contentio est. Victa morte finit saepe vitam, spiritu prius deficiente quam cantu. Meditantur aliae iuniores, versusque, quos imitentur, accipiunt. Audit discipula intentione magna et reddit, vicibusque reticent. Intelligitur emendatae correctio et in docente quaedam reprehensio. Haec et alia nonnulla de lusciniarum cantu refert Plinius, quo diximus loco. 1104. ΙΙ, II, 4. Asinus portans mysteria Ὄνος ἄγων μυστήρια, id est, Asinus portans mysteria, in eum dicebatur, qui praeter dignitatem in munere quopiam versabatur, veluti si quis ignarus litterarum bibliothecae praefectus esset. Aristophanes in Ranis: Νὴ τὸν Δί’, ἐγώ γ’ οὖν ὄνος ἄγων μυστήρια. Ἀτὰρ οὐ καθέξω ταῦτα τὸν πλείω χρόνον, id est Ita, per Jovem, sum asinus vehens mysteria. Verum ista non jam sustinebo diutius. Interpres affirmat inde natum adagium, quod olim, quibus ad peragenda sacra Eleusinia opus erat, asino imposita deportabantur. Quadrabit et in eos, quorum opera aliis duntaxat est usui, cum ad ipsos praeter molestiam nihil interim redeat, veluti si quis cibos aliis gestet, quibus ipsi non liceat vesci. Huc allusisse videtur Apuleius, cum se fingit asinum Cererem deam circumferetem. Suidas adscribit Demonem ad lapidem molarem referre, quem Graeci ὄνον appellant, propterea quod in sacris molis frumentariis coronas imponere consueverint. Itaque torquebitur eleganter in eos, quibus immerentibus honos habetur, veluti, cum indoctis doctoris titulus, pileum, et anulus aliaque id genus insignia attribuuntur. 1105. II, II, 5. Iterum tranquillitatem video Αὖθις αὖ γαλήν’ ὁρῶ, id est, Rursum denique tranquillitatem aspicio. Aristophanis interpres proverbium esse scribit, quo nos significamus e malis emergere, fortuna in melius commutata. A navigantibus ducta metaphora, quibus conquiescente procella grata solet esse tranquillitas. Aristophanes in Ranis: Ἔξεστι δ’ ὥσπερ Ἡγέλοχος ἡμῖν λέγειν· Ἐκ κυμάτων γὰρ αὖθις αὖ γαλήν’ ὁρῶ, id est, Ut Hegelochus nobis item fas dicere: Tranquillum ab undis rursus iterum conspicor. Hegelochus erat histrio quispiam tragoediarum, ne quem vox ignota remoretur. Notat autem obiter Aristophanes Euripidis ταὐτολογίαν, apud quem hic versus est in Oreste: Αὖθις αὖ γαλήν’ ὁρῶ, quam eandem irrisit etiam Strattis. Quanquam videtur et illusio subesse in Graecanicis verbis γαλῆν ὁρῶ, id est, felem video, et γαλήν’ ὁρῶ, id est tranquilla video. Atqui vicissim Euripides apud eum comicum, Aeschylum taxat, qui bis idem dixerit, in hisce versibus: Δὶς ταὐτὸν ἡμῖν εἷπεν ὁ σοφὸς Αἰσχύλος, Ἥκω γὰρ εἰς γῆν, φησί, καὶ κατέρχομαι, Νὴ τὸν Δί’, ὥσπερ εἴποι γείτονι· Φρῆσον σὺ μάκτραν, εἰ δὲ βούλει, κάρδοπον, id est, Sapiens bis idem est nobis locutus Aeschylus: Αd terram enim, inquit, venio et accedo velut Si per Jovem, vicino ita quis dicat suo: Mactram, aut canistrum, si libet, mihi commodae. Pindarus in Isthmiis: Ἀλλὰ νῦν μοι / Γαιάχος εὐδίαν ὄπασσεν / ἐκ χειμῶνος, id est Sed nunc Neptunus mihi tranquillitatem praebuit ex tempestate. 1106. II, II, 6. In tranquillo est Ad hanc formam pertinet Terentianum illud ex Eunucho: Tum autem Phaedriae / meo fratri gaudeo esse amorem in tranquillo. Item illud: Qui te in scopulum e tranquillo auferat, et quod alibi diximus: Ego in portu navigo. Item illud: Interra sunt. Eadem autem locutionis specie dicimus in tranquillo, qua dicimus in tuto, in proclivi. 1107. II, II, 7. Septennis cum sit, nondum edidit dentes Ἑπταέτης ὥν ὀδόντας οὐκ ἔφυσεν, id est Cum sit septem natus annos, nondum tamen dentes produxit. Aristophanis interpres admonet proverbio dici solere. Mihi quadrare videtur in eum, qui natu grandis, tamen adhuc quasi puerum agit, aut qui diu commoratus alicubi nihil adhuc auctoritatis aut honoris sit assecutus. Metaphora mutuo sumpta videtur ab infantibus, quibus circiter annum aetatis septimum omnes dentes soleant enasci. Aristophanes in Ranis: Σκώψωμεν Ἀρχίδημον, Ὃς ἐπτέτης ὥν οὐκ ἔφυσε φράτορας, id est, Taxemus Archidemum: Septennis hic nondum tribules aedidit, ubi poeta captans jocandi occasionem pro ὀδόντς φράτορας mutavit. Taxat enim obiter Archidemum quempiam, qui morem Atheniensium neglexerat, apud quos hospes septem annos in ea versatus civitate in civium numerum adscriptus jam velut in cognationem ac jus illorum asciscebatur. 1108. II, II, 8. De pulchro ligno vel strangulare Ἀπὸ καλοῦ ξύλου κἅν ἀπάγξασθαι, id est De pulchro ligno etiam strangulari convenit. Admonet paroemia calamitatem tolerabiliorem esse, si cum honestate fuerit conjuncta et dedecore vacuerit. Aristophanes in Ranis ad proverbium alludens: Ἐξ ἀξίου γοῦν τοῦ ξύλου Ἤν τι καὶ πάσχητε, πάσχειν τοῖς σοφοῖς δοκήσετε, id est, Digno si quid e ligno rei Perferetis, ferre cordatis videbimini viris, quasi minus miserum sit suspendium, si quis ex arbore pendeat insigni. Circumfertur huic simillimum proverbium etiam hodie apud nostrates: Si demergendus sim, in aqua pura me demergam, hoc est si pereundum est, honesta morte perire satius aut, si peccandum, honestiore peccandum titulo. Potest referri ad eos, qui vincuntur quidem, sed a victore tam insigni, ut honestius, et optabilius videatur sic vinci quam alios quosdam vicisse. Unde est Virgilianum illud: Aeneae magni dextra cadis, et apud Ovidium Ajax pudendum sibi putat cum Ulysse vel certasse, etiamsi victor discesserit: Mecum, inquit, certasse feretur. Item apud Homerum Iliados φ ad hunc modum loquitur Achilles: Ὥς μ’ ὄφελ’ Ἕκτωρ κτεῖναι, ὃς ἐνθάδε τέτραφ’ ἄριστος· Σῷ κ’ ἀγαθὸς μὲν ἔπεφν’, ἀγαθὸν δέ κεν ἐξενάριξε. Νῦν δέ με λευγαλέῳ θανάτῳ εἵμαρτο ἁλῶναι, id est O si me necet, huc qut egit fortissimus, Hector, Tum gnavus gnavi victus virtute perirem. Nunc me fata volunt obscura morte perire. Pindarus in Pythiis hymno tertio, non dissimili sensu dixit καλὸν πῆμα, id est pulchra noxa. De Ixione loquitur, qui deceptus imagine Junonis sibi paravit exitium. 1109. II, II, 9. Non Chius, sed Cius Didymus proverbium subesse putat in his Aristophanis verbis: Οὐ Φῖος, ἀλλὰ Κῖος, id est Νon Chius, sed Cius, propter vulgato scommate notatam gentis inconstantiam ac volubilitatem pro temporis ratione commutantis institutum, ac idem ad fortunae commoditatem accommodantis. Aristophanis carmina e Ranis sunt haec in Theramenem: Πέπτωκεν ἔξω τῶν κακῶν, οὐ Φῖος, ἀλλὰ Κῖος, id est, Evolavit e malis, haud Chius, sed Cius, quamquam hoc loco Aristarchus Cous legit, non Cius. Theramenes enim Cous fuisse dicitur. Fortassis allusum ad id, quod is Theramenes fuerit Prodici Cii discipulus. Hujus mentionem facit et Lucianus in Amoribus: Ὥστε ἔγωγε ἅν εὐξαίμην, εἴπερ ἦν ἐν δυνατῷ, γενέσθαι Θηραμένης ἐκεῖνος ὁ κόθορνος, id est Itaque et ipse quoque, si fieri possit, optarim Theramenes fieri ille cothurnus. Nisi forte allusum est ad vocum affinitatem, cum res longe discrepet. Νam Chii male audiebant ob mores effοeminatos, cum Cii nec tibicinas, nec meretrices reciperent in civitatem, ut indicat Athenaeus lib. ΦΙΙΙ. Itaque qui paulo ante nugator mox veluti alius sumat vultum tetricum, in hunc recte dicetur: Οὐ Φῖος, ἀλλὰ Κῖος. Aristarchus, qui legit Cous, videtur ad taxillorum lusum spectasse, in quo jactus, qui Cous dicitur, habebat sex, Chius unum duntaxat. Itaque Cous felicior erat jactus. Quo dicto indicat Theramenem nunquam infeliciter consuluisse. Eupolis, qui legit Cius, putat Theramenem adscitum in Ciorum civitatem, cum natus esset Cous. Didymus tamen effert proverbium: Οὐ Φῖος, ἀλλὰ Κῖος, ut mutatio nominis indicet hominis versatile ingenium ac tempori serviens, semper ad potiorem partem sese accommodantis. Hujusmodi ferme referuntur in commentariis ejus fabulae. Porro de cothurno diximus alibi. 1110. II, II, 10. Extra oleas Ἐκτὸς τῶν ἐλαιῶν φέρεται, id est Extra oleas fertur. Ubi quis terminos praescriptos transgreditur aut aliena nec ad rem pertinentia facit, dicitve. Aristophanes in Ranis: Mή σε ὁ θυμὸς ἁρπάσας Ἐκτὸς οἴσει τῶν ἐλαιῶν, id est Ira ne te concitum Rapiat extra olivas. Interpres adagium hinc natum ait: stadia, in quibus currendi certamina peragebantur, oleis per seriem positis utrinque sepiebantur, quas praeterire non licebat; proinde qui praeteriisset oleas, extra stadium currere videbatur. 1111. II, II, 11. Coronam quidem gestans, ceterum siti perditus Στέφανον μὲν ἔχων, δίψῃ δ’ ἀπολωλώς, id est Coronam quidem gestans, caeterum siti perditus. In temulentum et lurconem apte torquebitur, quique obligurita re redactus sit ad inopiam. Aristophanes im Equitibus: Ὥσπερ Κοννᾶς στέφανον μὲν ἔχων αὖον, δίψῃ δ’ ἀπολωλώς, id est Quemadmodum Connas coronam quidem gestans aridam, verum siti perditus. Taxat autem Cratinum comicum tanquam ebriosum ac delirantem. Effertur adagium et ad hunc modum apud Diogenianum: Δελφὸς ἀνὴρ στέφανον μὲν ἔχων, δίψῃ δ’ ἀπολωλώς, id est, Vir Delphus cum portet serta, siti exanimatur. Natum est a moribus Connae cujusdam. Is primum erat tibicen vinosus, atque in conviviis assidue coronatus potabat. Nam priscis mos erat in compotationibus coronas gestare. Deinde e tibicine factus est Olympionices atque in Olympiis saepe victor coronam tulit, unde Cratinus eum πολυστέφανον vocat; alioqui pauperrimus neque tantillo ditior factus suis victoriis. Nihil enim habuisse fertur, praeter oleastrum. 1112. II, II, 12. Aphya in ignem Ἀφύα ἐς πῦρ, id est Aphya ad ignem. Proverbium in ea, quae celeriter intereunt aut absumuntur, sive quae facile ac statim conficiuntur. Nam aphya piscis genus candidum, molle ac tenerum, quod admotum igni protinus decoquitur. Unde meretrices aliquot aphyas dictas indicat Athenaeus lib. XIII, quod essent candidae, graciles et oculis praegrandibus, talis enim apua. Frigitur autem in oleo ferventi, unde fertur et illud apud Graecos: Ἀφύων τιμὴ ἔλαιον, id est Aphyarum honor oleum; ac protinus ut contigerunt oleum fervens, jam decoctae sunt, adeo ut ilico cum oleo stridant statimque percoctae tollantur e patella. Hunc piscem Suidas scribit etiam ἀφρόν, id est spumam appellari, propter candorem, et ἔγγραυλιν, complura commemorans ejus genera. Athenaeus lib. septimo quibusdam et ἀφρύην dici, nimirum a spuma, et ob id Veneri sacrum, quod eam poetarum fabulae gignant e spuma maris. Idem eorum, quae supra diximus, Clearchum adducit auctorem, addens et ad hunc modum efferri paroemiam: Ἴδε πῦρ ἀφύα, id est Aphya vidit ignem, quasi vidisse modo sufficiat ad decoctionem. Itaque si puella jam nubilis statim sponso viso incalescat, conveniet Ἴδε πῦρ ἀφῦα. Non dissimile ei, quod alibi recensuimus: Σὸν ἴππον εἰς πεδίον, id est Equum in planiciem. 1113. II, II, 13. Boliti poenam Βολίτου δίκην, id est Boliti poenam, dicunt, ubi quis de re frivola nihilique plectitur. Bolitus autem Graecis significat stercus quodvis, sed proprie bubulum. Porro Solon legem tulit, quae poenam minabatur etiam iis, qui bubulum stercus furto sustulissent. Huc allusit Aristophanes in Equitibus: Σοῖς Βολίτοις ἡττόμενος, id est Bubulis stercoribus victus. Hesychius putat Graecis idem βολβίτον et βόλιτον, nisi quod prius illud Jonum sit peculiare; idem indicat Etymologus: sic autem appellari bovis excrementa, quod liquidiora sint quam ceterorum animantium. Citat autem et Hipponactem, qui βολβίτον κασιγνήτην dixerit fοeminam, opinοr, extreme contemptam, et βολίτινον velut e bubulo stercore conflatum. Cynulcus apud Athenaeum lib. ΦΙΙΙ: ἀλλὰ βολίτινον ἔχων θάτερον σκέλος, id est sed e bubulo stercore conflatum habens alterum crus. In Phrysiorum agris videre est domos bolitinis parietibus, in aliis bubulum stercus ad ignis materiam siccari. Quin et hodie nostrates, quem insigniter contemnunt, βολίτον appellant. 1114. II, II, 14. Haud unquam arcet ostium Ούδέ ποτ’ ἴσχει ἡ θύρα, id est Haud unquam arcet ostium. Interpres Aristophanis paroemiam admonet esse de iis, qui impendio sunt hospitales, quorum fores semper patentes neminem excludunt. Sumptum ait ex Eupolidis comoedia, cui titulus Υιλοι. Eleganter accommodabitur vel in credulum, qui quodvis mendacium admittat auribus, vel in mulierem nulli negantem. 1115. II, II, 15. Semper aliquis in Cydonis domo Ἀεί τις ἐν Κύδωνος, id est Semper aliquis in Cydonis domo. Cydon Corinthius quispiam erat adeo insignis hospitalitate, ut etiam proverbio locum fecerit. Refertur a Suida pariter et a Zenodoto, neque non ab Aristophanis interprete. Haec cum non careant gratia, quoties simpliciter accommodantur ad homines φιλοξένους, tamen plusculum habebunt veneris, si ad animum deflectantur; veluti, si quis admoneat pium hominem, ne sinat animum suum quibuslibet cogitationibus patere. 1116. II, II, 16. Summis unguibus ingredi Ἐπ’ ἄκρνω ὀνύχων, id est summis ungulis, metaphora proverbialis in eos, qui avidius auscultant. Nam ii solent semet in summos pedes erigere. Καὶ ἐπ’ ἄκρων ὀνύχων βαδίζων, id est summis ingrediens pedum unguibus, in fastuosos. Refertur adagium ab Aristophanis interpete ἐν Ἀχαρεῦσι, putatque huc allusisse poetam, cum ait: Εύθὺς διὰ τοὺς στεφάνοθς ἐπ’ ἄκρων τῶν πυγιδίων ἐκάθησθε, id est Summis natibus mox residetis, animos addente corona, id est efferimini vobisque placetis. 1117. II, II, 17. Haud impune vindemiam facies Οὐκ ἐρήμας τρυγήσεις, id est Haud impune vindemiam facies. In eos competet, qui nullo servante impune decerpunt vuas. Aristophanes in Vespis: Ἀλλ’ οὐκ ἐρήμας ᾤεθ’ οὕτω ῥᾳδίως τρυγήσειν, id est At ne existimetis vos adeo facile atque impune vindemiam facturos. Nam ἐρήμας Graeci fieri dicunt, quod fit nullo prohibente nulloque obsistente. Confine est illi, quod alio referemus loco: Γλυκεῖ’ ὀπώρα φύλακος ἐκλελοιπότος, id est Est dulce pomum, verum ubi custos abest. Solent enim vitibus, et pomariis adbiberi custodes, praeserrim autumno, cum jam maturi foetus furem invitant. Itdem dicunt ἐρήμην κατηγορεῖν καὶ ἐρήμην δίκην γράφειν et ἐρήμην νικᾶν, et ἐρήμην κρίνειν ἥ κατακρίνειν, quemadmodum indicavimus alibi. 1118. II, II, 18. Mens est in tergoribus Ὁ νοῦς ἐστιν ἐν τοῖς σκύτεσιν, id est Animus est in tergoribus. De sollicitis dictitari solitum, quique malum aliquod imminens timere videntur. Aristophanes in comoedia, cui titulus Pax: Ἡμάρτομεν ταῦτ’, ἀλλὰ συγγνώμην ἔχε, Ὁ νοῦς γὰρ ἡμῶν ἦν τότ’ ἐν τοῖς σκύτεσιν, id est Peccavimus quidem ista, sed veniam dabis, Tum nanque noster animus in coriis erat. Metaphora sumpta est vel a loris, quibus caeduntur servi, nam haec e bubulis tergoribus secantur (unde Plautinum aenigma: Ubi vivos homines mortui incursant boves) vel a clypeis, qui bubulo corio solent obduci. Proinde congruet vel in eos, qui flagra metuunt, vel in hos, quos belli impendentis metus habet soli citos. Non dissimile Terentianum illud ex Eunucho: Jamdudum animus est in patinis; item illud Aristophanicum in Vespis de homine litium avido: Ὁ νοῦς πέταται νύκτα περὶ τὴν κλεψύδραν, id est At volitat animus nocte circa clepsydram. Breviter, quacumque in re sumus intenti, in ea re dicimur esse. 1119. II, II, 19. Σκύτη Βλέπει Σκύτη βλέπει, id est, ut verbo verbum reddam, Tergora tuetur. Confine proximo, quo significabant quempiam prae se ferentem vultu, quod mali quippiam instare suspicaretur idque conjecturis aliquibus colligeret; veluti si quis conspectis boum tergoribus bellum futurum colligeret, quod his integantur clypei. Citatur adagium ex Eupolidis fabula, cui tit. Chrysogenes: Ἀτεχνῶς μὲν οὖν, τὸ λεγόμενον, σκύτη βλέπει, id est Plane, quod aiunt, obtuetur tergora. Fortasse nec illud absurdum fuerit, hinc natum proverbium dicere, quod in clypeis barbaricae quaepiam et horrendae facies depingi, sculpive solent barbarorum aut Cyclopum, aut beluarum etiam, ut eam ob causam, qui truculento essent vultu, σκύτη βλέπειν dicerentur. Athenaeus libro tredecimo: Οὐ πολλά σε σωφρονήσαντος καὶ διδάξαντος σκύτη βλέπειν, id est Qui nihilo te fecit emendatiorem tantumque docuit torvum obtueri. Sentit enim discipulum a philosopho nihil aliud didicisse quam supercilium et vultus truculentiam. Quanquam hoc adagium in sua duntaxat lingua gratiam habere potest. Aristophanes in Vespis: Ἐγώ σε τήμερον βλέπειν σκύτη ποιήσω, id est Ego hoc quidem faxo die te tergora obtueri. 1120. II, II, 20. Cochleare crescet Δοῖδυξ αὔξει, id est, Cochleare crescet. Chrysippus apud Zenodotum et Aristophani interpretem ait hanc paroemiam dici solere in pusillos homunciones per ironiam. Nam cochleare et pusillum est, et contortum. Aristophanes in Equitibus: Σκεύη δύο χρησίμω, / δοῖδυξ ἠδὲ τορύνη, id est Duo utilia vasa, cochleare et toryna. Est autem toryna, qua movetur olla. 1121. ΙΙ, ΙΙ, 21. Connae calculus Κόννου ψῆφος, id est Connae calculus. In hominem aut rem nihili nulliusque momenti. Proverbium manavit a Conna quopiam citharoedo sive, ut quidam volunt, lyrista ex eorum numero, qui citra vocem organo canebant. Sunt qui dicant Connam fuisse quendam extremae sortis hominem, qui devorato patrimonio pauperrimus fuerit. Callistratus apud Aristophanis interpretem ad hunc modum effert paroemiam, Κόννου θρῖον, id est Connae ficulnum folium, quod eo lusitare sit solitus. Aristophanes in Fucis: Σὲ μὲν ἡγοῦνται Κόννου ψῆφον, id est Te quidem Connae suffragium existimant, hoc est, nihili ducunt. 1122. ΙΙ, ΙΙ, 22. Unicum arbustum haud alit duot erithacos Μία λόχμη οὐ τρέφει δύο ἐριθάκους, id est Idem arbustum non alit duos erithacos. Zenodotus auctor est hoc adagio notatos illos, qui ex rebus minutis festinant ditescere. Mihi videtur non intempestiviter dici posse in eos, quibus parum convenit nec in eodem munere concorditer versari queunt. Est autem erithacus avis quaedam solitaria, ut eodem in saltu non temere nisi unam invenias. Hanc Theodorus Gaza nunc syluiam, nunc rubeculam interpretatur. Thomas Magister ait a quibusdam ἐριθέα vocari ab aliis ἐρίθυλον, a plerisque ἐρίθακον. Aristophanes eleganter ad hoc allusit adagium in Vespis: Οὐ γὰρ ἄν ποτε Σρέφειν δύναιτ’ ἅν μία λόχμη κλέπτα δύο, id est Non enim fieri potest, Fures ut unquam saltus alat unus duos. Non omnino dissimile est huic, quοd dixisse fertur Alexander Magnus, mundum non capere duos soles. 1123. II, II, 23. Pedibus ingredior, natare enim non didici Πεζῆ βαδίζω, νεῖν γὰρ οὐκ ἐπίσταμαι, id est Ambulo pedes, nandi imperitus scilicet. Proverbialis senarius, in eum, qui majorum rerum imperitus, minutioribus negotiis sese exercet, aut qui propter imperitiam, privatus et humilis vivit, aut qui sese necessario confert ad aliud genus, quandoquidem ad illud aut illud, nequaquam est idoneus; veluti si quis negotiator fiat, ad litteras indocilis. Refertur huic assimilis versus: Πεζῆ βαδίζων οὐκ ἐπίσταμαι σκάπτειν, id est Fodere imperitus, pedibus ambulo meis. Apud Aristophanem in Avibus sycophanta similiter excusat suam professionem: Σί γὰρ πάθω ; Σκάπτειν οὐλ ἐπίστεμαι, id est Quid quaeso facerem quando fodere nescio ? Huc videtur referendum: Fodere non valeo, Σκάπτειν οὐ δύναμαι. Fossionem enim, pro quavis opera mercenaria posuit Aristophanes in Vespis: Σύγγωθι, κιθαρίζειν γὰρ οὐκ ἐπίσταται, id est: Ignosce, neque enim canere doctus est cheli. Nimirum alludens ad vulgatum adagium perinde, quasi dicat: Reliquarum imperitus artium, furto tantum rem parat. Idem in Equitibus: Οὐδὲ μουσικὴ ἐπίσταμαι, id est Ne musicam quidem scio. 1124. ΙΙ, II, 24. Una domus non alit duos canes EἸς οἷκος οὐ δύναται τρέφειν τοὺς δύο κύνας, id est Eadem domus non bene canes alit duos. proverbio jactatus senarius in eos, inter quos parum convenit propter idem lucrum, quod communiter expetunt. Sic idem regnum non fert duos tyrannos, eadem respublica non fert duos expilatores, idem munus non fert duos ambitiosos, quorum uterque conetur tenere primas. Refertur ab Aristophanis interprete. 1125. II, II, 25. Vallus vitem decipit Ἡ χάραξ τὴν ἄμπελον ἐξηπάτησεν, id est Vallus vitem decepit. Ubi quispiam ab eo fallitur aut laeditur, a quo pendebat cujusque fidei nitebatur. Traductum a vallis, quibus alligatae fulciuntur vites. Fit autem interdum, ut illi radicibus actis ramis ac frondibus suis vitem strangulent aut prostrati palmitem secum trahant. Aristophanes in Vespis: Εἷτα νῦν ἐξηπάτησεν ἡ χάραξ τὴν ἄμπελον ; id est Itane circumvenit ipse vineam palus suam ? 1126. II, II, 26. Trepidat in morem galli cujuspiam Πτήσσει ὥς τις ἀλέκτωρ, id est, Trepidas tamquam gallus gallinaceus. In male affectum, et commotum, aut etiam pavitantem, opportune dicetur; πτήσσειν enim Graecis fugitare significat, atque expavescere, peculiariter autem de avibus dicitur. Aristophanes in Vespis: Πτήσσει Υρύνιχος ὥσπερ ἀλέκτωρ, id est Galli in morem Phrynichus horret. Fuit hic Phrynichus Melanthae filius, Atheniensis tragoediarum scriptor, quem Athenienses mille drachmis multarunt, quod Milesiorum excidium tragoedia complexus esset. Quod quidem non adscripturi eramus inter Adagia, nisi commentarius Aristophanis hoc nominatim proverbii loco retulisset. Meminit hujus et Plutarchus in Alcibiade, qui, cum antea fuisset ferox et insolens, ex Socratis familiaritate, cujus singularem integritatem suspiciebat, coepit esse mansuetus ac modestus. Citat autem hunc senarium e poeta quopiam: Ἔπτηξ’ ἀλέκτωρ ὥς, κλίνας πτερόν, id est Pavidus refugit, more gallinacei Cum victus alas illi summittit suas. Meminit hujus et in vita Pelopidae. Certamen autem gallorum apud veteres sollenniter ac publicitus exhibebatur. Caeterum, quamquam animal natura pugnax est, tamen gallus, ubi se sentit imparem in conflictu, mire dejectus ac supplex profugit risum praebens spectatoribus. 1127. II, II, 27. Non magis parcemus quam lupis Οὐ φεισόμεθα μᾶλλον ἥ λύκων, id est Haud magis parcemus ac lupis. Aristophanis interpres proverbialem figuram esse admonet, inde natam, quod antiquitus lex ad interficiendos lupos etiam praemio invitabat apud Atticos. Etenim qui lupi catulum interemisset, huic talentum, qui adultum occidisset, duo talenta dabantur. Unde et Apollinem, Λύκειον καὶ Λυκοκτόνον cognominarunt. Aristophanes in Avibus: Υεισόμεθα γάρ τι τῶνδε μᾶλλον ἥ λύκων ; id est Quid enim his magis parcemus atque ipsis lupis ? 1128. II, II, 28. Nisi si qua vidit avis Πλὴν εἴ τις εἷδεν ὄρνις, id est Nisi si qua vidit avis. Hyperbole proverbialis de re vehementer occulta. Aristophanes in Avibus: Οὐδεὶς εἷδεν τὸν θησαυρὸν τὸν ἐμόν, πλὴν εἴ τις ἅν ὄρνις, id est Nemo meum vidit thesaurum, nisi forsan si qua avis usquam. Suidas etiam hunc versiculum citat ex Aristophane: Οὐδείς με θεωρεῖ, πλὴν ὁ παριπτάμενος ὄρνις, id est Nemo me contuetur, nisi praetervolans avis. 1129. II, II, 29. Perdicis crura Πέπδικος σλέλος, id est Perdicis tibia. Perdix caupo quispiam erat claudus, ab Aristophane locis aliquot notatus, unde et in proverbium abiit. Cujus mentionem fecit Aristophanes grammaticus in Proverbiis orationis solutae. Dicebatur in crura gracilia distortaque. Refertur a Suida Περδίκειος πούς, id est Perdicis pes. In loripedes quadrat. Citatur hoc carmen apud Athenaeum in primi libri fragmentis: Ἔγχει πιεῖν μοι καὶ τὸ πέρδικος σκέλος. Ἀμίδα δότω τις ἥ λακοῦντά τις δὸτω, id est Infunde bibere et crura perdicis mihi. Matulam det aliquis aut placentam porrigat. Verum haud videtur hoc ad proverbium admodum facere. 1130. II, II, 30. Tolle calcar Αἷρε πλῆκτρον ἀμυντήριον, id est Tolle calcar ultorium. Exstat adagium in Aristophanis Avibus: Αἷρε πλῆκτρον, εἰ μάχει, id est Tolle calcar, si pugnas. In eum dici solitum, qui jam ultionem non parat. Mutuo sumpta metaphora a gallis pugnam inituris, quibus ferrei stimuli quidam alligari solent, quo se tueantur inter certandum. Quanquam, auctore Aristotele libro De animalibus secundo, capite XII, natura calcar addidit ex avium genere iis, quae ob corporis molem sint ad volatum minus idoneae. Cujusmodi sunt galli. Id confirmat Plinius libro decimo: Et regnum, inquit, in quacumque sunt domo, exercent; dimicatione paritur hoc quoque inter ipsos, velut ideo tela adnata cruribus suis intelligentes; nec finis saepe commorientibus. 1131. II, II, 31. Minus habet mentis, quam Dithyramborum poetae Διθυραμβοποιῶν νοῦν ἔχεις ἐλάττονα, id est Minus sapis scriptoribus dithyrambicis. In stupidos ac furiosos torquetur. Adagium annotatur ab Aristophanis interprete in Avibus. Sumptum a poetis dithyrambicis, qui Baccho afflati furebant. Unde et Horatius: Aut insanit homo, aut versus facit. In Odis, Pindari grandiloquentiam attollens: Seu, inquit, per audaces nova dithyrambos verba devolvit numerisque fertur Lege solutis. Philostratus in Sophistis immoderatam in dicendo vehementiam ac granditatem aliquoties appellat τὸ διθυραμβῶδες eosque dicit ἐκβακχεύειν καὶ ὑπερβακχεύειν. 1132. II, II, 32. Cercyraea scutica Κερκυραία μάστιξ, id est Cercyraeum flagrum. De re supervacaneo cultu exornata. Quadrabit et in ea, quibus ornatus additur neutiquam decorus aut congruus. Cercyraeis, quoniam crebris seditionibus agitabantur, mos erat gestare flagra ingentia, ansis eburneis exornata. Quidam aiunt ea duplicia fuisse. Itaque in proverbium abierunt. Auctor interpres Aristophanis in Aves. Lycurgus rhetor, cum ob immodicam linguae libertatem e concione ejiceretur, exclamavit: ὧ Κερκυραία μάστιξ, ὡς πολλῶν ταλάντων ἀξία εἷ, id est o Cercyraea scutica, quam multa vales talenta, notans populum inutilem, magno tamen alendum. Refert Plutarchus in Vita decem rhetorum. 1133. ΙΙ, II, 33. Larus Κέπφος λάρος, id est Cepphus larus. In garrulum ac vaecordem dicebatur, praecipue qui cuiusvis rei cupiditate deceptus capitur. Ab avis ingenio ductum, quam spuma marina gaudere tradunt. Capitur autem ad hunc modum: objicitur spuma primum longiore intervallo, deinde propius propiusque, postremo manibus gestantes exbibent. Larus itaque cibi aviditate captus comprehenditur. Aristophanes utitur in Pluto. Interpres admonet cognomen esse proverbiale. Rursum in Nebulis Cleonem larum vocat, quod furtis ac rapinis inhiaret. Lucianus in libello De mercede servientibus: Σαυτὸν δὲ παρακαλέσας θαρρεῖν, ἐπιχείρει τῆ ἄγρᾳ, εἰ θέλεις, καθάπερ ὁ λάρος, ὅλον περιχανὼν τὸ δέλεαρ, id est Sumpta vero fiducia, venatum aggredete, si videtut. Lari in morem, totam escam ore devorans. Athenaeus libro Dipnosophistarum decimo indicat avem hanc Herculi attributam a priscis, quod et ille fuerit ἀδδηφάγος, atque itidem βουφάγον esse vocatam. Olim praecipuus gurgitum luxus erat in piscibus, id quod omnium libri testantur, quicunque vel apud Graecos, vel apud Latinos scripserunt de hoc genere. Proinde congruet et in obsonatores, quod Larus avis piscium sit appetens. 1134. II, II, 34. Cepphus parturit Κέπφος ὠδίνει, id est Larus parturit. Dicebatur in eos, qui pollicerentur ingentia, deinde nihil promissis dignum praestarent. Est enim larus avis multa plumarum copia circumtecta, caeterum carnibus exiguis; pariens autem vociferatur. Recensetur adagium ab Aristophanis interprete, in comoedia, cui titulus Pax. Confine est illi: Parturiunt montes, nascetur ridiculus mus. 1135. II, II, 35. Canis festinans caecos parit catulos Ἡ κύων σπεύδουσα τυφλὰ τίκτει, id est Canis festinans caecos parit catulos. In eos jaciebatur, qui, nimio festinandi studio rem parum absolutam aedunt, ut si quis operis parum elimati praecipitet aeditionem. Hinc natum, quod canis, quia celerius pariat, catulos caecos velut adhuc immaturos aedit. Aristoteles libro De generatione animalium quarto demonstrat id potissimum evenire in animantibus, quae multifidis sunt pedibus et numerosum alunt foetum, ut vulpes, ursa, leaena, canis, lupa. Nam haec omnia caecos pariunt catulos, quaedam etiam informes adhue aedunt. In causa putat, quod, cum corporis humor non sufficiat alendo tam numeroso foetui, natura partum imperfectum potius educit. Galenus item libro, quem conscripsit De semine: Σὰς δὲ κύνας ἤδη που καὶ ἡ παροιμία φησὶν τυφλὰ τίκτειν ὑπὸ σπουδῆς, id est Canes vero etiam proverbio jactatum est ob festinationem caeca parere. Quanquam canum catulos Galenus mavult imperfectos dici quam caecos, cum talpae proprie caecae dicantur. Animantia, quae foetus aedunt caecos, ἀλαοτόκα vocantur Graecis, quasi Latine dicas caecipara. Alludit ad paroemiam Aristophanes in Pace: Ἡ κώδων ἀκαλανθὶς ἐπειγομένη τυφλὰ τίκτει, id est Caeca parit properato acalanthis tinnula nixu. Et interim Graeci grammatici dubitant, quid sit acalanthis. Alii putant nomen insignis canis, deductum παρὰ τὸ ἀκαλὸν θεῖν, id est quod placide currat. Sunt rursus qui suspicentur avem esse. Κώδων autem tintinabulum est, quo in aedibus magnatum et hodie in collegiis convocantur familiares ad officium. Alii suspicantur dictum παρὰ τὸ ἀκάλλειν, id est a blandiendo, quod notis adblandiens canis allatrat hospites. Sic divinant, Aristophanis interpres, Etymologus et Suidas. 1136. II, II, 36. In canis podicem inspicere Aristophanes ἐν Ἐκκλησιαζούσαις: Σούτῳ μὲν εἷπον ἐς κυνὸς πυγὴν ὁρᾶν, id est Canis quidem hunc inspicere jussi podicem. Interpres admonet vulgo dici solere in caecutientes, adscribens et hunc trochaicum: Ἐς κυνὸς πυγὴν ὁρᾶσθαι καὶ τριῶν ἀλωπέκων, id est Incants despicere podicem, triumque vulpium. Allusit eodem et in Acharnensibus: Σοῖς ὀστίνοις φυσῆτε τὸν πρωκτὸν κυνός. Obscοenius est, quam ut vertere libeat. Has profecto nugas pigeret adscribere, ni propositum esset operi suscepto per omnia satisfacere καί, ἣν ἔλαχον, Σπάρτην κοσμεῖν. 1137. II, II, 37. Tentantes ad Trotam pervenerunt Graeci Theocritus in Syracusis, tentando atque experiendo quantumlibet etiam ardua perfici figura proverbiali significans Ἐς Σροίην, inquit, πειρώμενοι ἦλθον Ἀχαιοί, Καλλίστα παίδων, πείρᾳ θην πάντα τελεῖται, id est Tentando ad Trojam venere Pelasgi. Cuncta, puellarum pulcherrima, perficit usus. 1138. II, II, 38. Deum sequere Plutarchus in libello De audiendo refert hoc adagium, quod et inter septem Graeciae sapientum oracula celebrator: Ἕπου θεῷ, id est Sequere deum. Putat hunc esse sensum: obtempera rationi; quasi cuique debeat oraculum esse, quicquid in pectore dictaverit ratio. Unde et Virgilius dixit: An cuique deus sua dira cupido ? Cui versus ille Graecis celebratus astipulatur: Ὁ νοῦς γὰρ ἡμῖν ἐστιν ἐν ἑκάστῳ θεός, id est Inest enim suus cuique animus deus. Et Menander apud Plutarchum: Ὁ νοῦς γὰρ ἡμῶν ὁ θεός, id est Nam noster animus numen est. Et consimilia quaedam apud Lucanum dicit Cato Uticensis. Sumptum videtur ex Homericae Iliadis libro primo ubi Achilles Palladi obtemperans haec dicit: Ὅς κε θεοῖς ἐπιπείθηται, μάλα τ’ ἔκλυον αὐτοῦ, id est Qui diis paruerit, proni hujus vota receptant. Apud eundem est hoc hemistichium non uno loco positum: Καί τις θεὸς ἡγεμόνευε, id est, Quin et divum aliquis ductor fuit. Plato in Critone: Ἔα τοίνυν, ὧ Κρίτων, καὶ πράττωμεν ταύτῃ, ἐπειδὴ ταύτῃ ὁ θεὸς ὑφηγεῖται, id est Sine igitur o Crito, et hoc pacto agamus, quandoquidem hac nos ducit deus. Cicero libro De finibus tertio commemorat inter praecepta veterum sapientum, quae constat proverbiorum vice celebrata: Quaeque sunt, inquit, vetera praecepta sapientum, qui jubent tempori parere, et sequi deum, et se noscere, et nihil nimis. 1139. II, II, 39. Lingua quo vadis ? Γλῶσσα, ποῖ πορεύῃ ; Πόλιν ὀρθώσουσα καὶ πάλιν ἀναστρέψουσα, id est Lingua, quo vadis ? Erectum civitatem, eandem denuo subversura. Refertur a Suida, Zenodoto, Diogeniano. Docet linguam plurimum utilitatis adferre mortalibus, et eandem rursum plurimam adferre perniciem, tametsi membrum corporis sit perquam exiguum. Proinde divus Jacobus apostolus eam clavo navis adsimilem facit, quae, cum pars sit minima, tamen totam navem aut servat, aut evertit. Bias, referente Plutarcho in libello De audiendo, rursum in alio De loquacitate, Amasidi Aegyptiorum tyranno jubenti, ut sibi, quod esset in victimae, quam ad illum miserat, carnibus et optimum et pessimum mitteret, linguam resectam misit, innuens hujus usum esse praecipuum, sive prodesse cupias sive nocere. Nec inscite dictum est a Solomone capite decimo octavo: Mors et vita in manibus linguae. 1140. II, II, 40. Ollas ostentare Φύτρας ἐπιδείκνυσθαι, id est Ollas ostentare, est rem per se ridiculam ac sordidam perinde ut maximam efferre. Plutarchus in libello De auscultando taxans sophistas, quibus mos erat ἀδόξους, id est infames, materias verborum fucis exornare, cum vomitum, febrim, Busiridem atque id genus alia laudant, Καὶ νὴ Δία, inquit, χύτρας ἐπιδεικνύμενοι, id est Ac, per Jovem, ollas ostentantes. Non quod prorsus improbandum sit, si quis vel exercendi, vel laxandi ingenii gratia ludat nonnumquam in hujusmodi argumentis, modo jocus sit eruditus et cum voluptate misceat non nihil utilitatis, quandoquidem ridentem dicere verum quid vetat ? Imo fit, ut citra offensam et gratius irrepat in animos mortalium veritas hujusmodi lenociniis commendata, adeo ut Aulus Gellius non dubitet ridiculas Aesopi fabellas tetricis illis et e coelo delapsis Stoicorum dogmatis anteponere. Lusit et ipse Plutarchus in Gryllo festiviter sane, sed ita tamen, ut philosophum jocari, non scurram, possis agnoscere. Lusimus et nos ante complureis annos Μωρίας ἐγκώμιον, cui non plus septem dierum operam impendimus, idque nullis librorum adminiculis adjuti, nam nostra sarcina nondum advecta tum erat. Hoc quicquid est libelli, video candidis ingeniis et iis, qui bonis litteris sunt initiati, magnopere probari; qui praeter jocandi festivitatem affirmant illic esse non pauca, quae ad corrigendos hominum mores magis conferant, quam Aristotelis ethica aut politica dogmata, qui paganus plus quam paganice hisce de rebus praecepit. Et tamen audio nonnullos offendi, sed paucos, atque hos ejusmodi, ut nihil probent nisi barbarum, insulsum et ab omnibus Musis alienissimum. Ipsi Juvenalem legunt, alioquin acerrimi poetarum hostes, quo principum, sacerdotum, negotiatorum ac praecipue mulierum vitia in concionibus suis insectentur, quae saepius ita depingunt, ut obscoenitatem doceant. Ego, cum argumentum susceptum ab hoc non abhorreret et ubique tantus pateret campus, neque mordeo quempiam nominatim, nisi forte meipsum, et odiosam illam scelerum ac vitiorum Camarinam nusquam movens ridicula quaedam magis quam foeda paucis attingo. Sed taxas, inquiunt, episcopos, taxas theologos, taxas principes. Primum non adminadvertunt, quam hoc ipsum faciam moderate minimeque odiose. Deinde non meminerunt illius regulae, quam toties inculcat divus Hieronymus, ubi generalis de vitiis disputatio est, ibi nullius personae esse injuriam neque carbone notari quenquam, quasi malus sit, sed omnes admoneri, ne sint mali. Nisi forte illud contendant, omneis principes esse sapientes, omneis theologos absolutos, omnes episcopos et pontifices esse tales, quales fuerunt Paulus et Martinus, universos monachos ac sacerdotes Antonios esse et Hieronymos. Denique non perpendunt id, quod in dialogis est potissimum, personae decorum, et Erasmum imaginantur loqui, non Moriam. Quasi vero si quis ethnicum cum Christiano loguentem faciat, nefas sit ethnicum quicquam dicere, quod abhorreat a doctrina Christiana. Postremo cum tyranni quoque, cum a morionibus quidvis audiunt, rideant parumque civile putent ullis offendi dicteriis mirum est istos nescio quos ab ipsa Moria nihil omnino posse audire, quasi, quicquid de vitiis utcunque fuerit dictum, id prorsum ad ipsos pertineat. Sed hac de re jam amplius satis. Ad ollas redire praestat. Ergo proverbium affine fuerit illi, quod alibi dictum est: Φύτραν ποικίλλεις, id est Ollam variegas. 1141. II, II, 41. Puer glaciem Ὁ παῖς κρύσταλλον, id est Puer glaciem, dicebatur in eos, qui cum retinere quippiam non possint, nolunt tamen amittere: veluti si quis magistratum recuset deponere, cui gerendo sit impar, aut a munere nolit absolui, quod tueri tamen non possit. Competet et in eos, qui sponte nolint a se amovere, quod tamen aliquanto post sit elapsurum. Ut, cum opes urgemus, premimusque, mox nihilominus nos relicturas. Aut, cum rem noxiam urgemus, nec volumus amittere, quod laedit. Refertur a Zenodoto, Suida, Diogeniano. Meminit Plutarchus, et explicat lib. De futili loquacitate. Sumptum videtur e Sophocle, qui amorem comparat pueris, qui glaciem conspectam arripiunt manibus, ac delectantur: sed ea mox liquescente, nec facile possunt abicere lubricam massam, nec retinere noxiam. Itidem amor nec excuti potest ob voluptatem adiunctam, nec retineri ob molestias admixtas voluptatibus majores. 1142. II, II, 42. Unum ad unum Ἓν πρὸς ἕν, φασίν, inquit Lucianus, id est Unum ad unum, nimirum figuram proverbialem esse significans, cum exactius singula singulis componantur. Theocritus in Pastore: Ἐμὶν δέ τυ βωκολιάδευ / ἓν ποθ’ ἕνν, id est si libet ad verbum reddi: Tu vero mihi pascito boves unum ad unum. Sic enim quidam eruditi legunt. Plato libro De legibus quinto: Δεῖ δὲ πάντα ἄνδρα, ἓν πρὸς ἕν, τοῦτο σπεύδειν. Reddetur et hoc ad verbum: Oportet autem omnem, unum ad unum, ad hoc festinare, hoc est pro se quemque. Idem in libro sexton: ἓν ἐφ’ ἑνὶ παρέχειν. Utitur et libro primo, plane proverbiali figura, ἓν πρὸς ἕν. Rursum lib. IV: ἀνθ’ ἑνὸς ἕν. Translatum videri potest a praelio, quoties acriter res geritur, singulis adversus singulos dimicantibus. Nisi malumus ad Laconicum illud apophthegma referre. Narrat enim Plutarchus in libello De futili loquacitate Lacedaemonios aliquando unum legatum ad Demetrium regem misisse, cumque stomacharetur tyrannus vociferareturque: Unum, inquiens, ad me Lacedaemonii ?, legatum nihil attonitum respondisse: Unum ad unum. Nec absurde dixeris, a mathematicis mutuo sumptum, quo rum est haec loquendi figura peculiaris: ἓν πρὸς ἕν, id est unum ad unum, sic enim proportionem constare dicunt, quam vocant parilitatis sive aequalitatis. 1143. II, II, 43. In nocte consilium Ἐν νυκτὶ βουλή, id est In nocte consilium. Admonet adagium non esse praecipitandum consilium neque statim ad primos animi impetus quippiam agendum. Nox autem propter solitudinem ac silentium vel maxime ad considerandum consultandumque de rebus gravibus est idonea. Praeterea saepenumero fit, ut somnus sedata cupiditate pristinam sententiam vertat. Unde etiam vulgo dicitur ab idiotis nostratibus: Super hac re indormiam, ubi significant se per otium deliberaturos. Porro praeceps consilium inauspicatum esse solere et vulgato sermone dicitur, et eleganter admonuit Sophocles apud Plutarchum libello De garrulitate: Οὐ γάρ τι βουλῆς ταὐτὸ καὶ δρόμου τέλος, id est Cursus enim haud est fin is idem, et consilii. siquidem in cursu vincit, qui celerrimus sit, in consultando cunctatio tutior est, periculosa celeritas. Plutarchus in Symposiacis, decade septima, problemate nono, citat Platonem, qui scripserit apud Lacedaemonios, ni fallor, fuisse νυκτερινὸν σύλλογον, id est nocturnum conventum gravissimorum, ad quem difficilimae causae rejiciebantur. Addit apud veteres noctem εὐφρόνην fuisse vocatam παρὰ τὸ εὖ φρονεῖν, a bene sapiendo. 1144. II, II, 44. Ubi quis dolet, ibidem et manum habet Ὅπου τις ἀλγεῖ, κεῖσε καὶ τὴν χεῖρ’ ἔχει, id est, Ubi dolet quis, ibi et manum frequens habet. Senarius proverbialis, quem refert Plutarchus lib. De futili loquacitate. Natum est dictum a naturali hominum consuetudine, qua fit, ut ei corporis parti, quae dolet, frequenter manus admoveam us. Tempestiviter utemur, cum significabimus, quempiam ea tractare, deque iis libenter verba facere, quae movent animum. Stobaeus idem refert ad hunc modum: Ὅπου τις ἀλγεῖ, κεῖσε καὶ τὸν νοῦν ἔχει, id est Ubi quis dolet, illic et mentem habet. Allusisse videtur ad proverbium Cicero Epistolarum ad Atticum libro tertio: Sed non faciam, ut aut vum animum angam querelis, aut meis vulneribus saepius manum afferam. Item Plautus in Persa: Quasi lippo oculo me meus her utitur, manum abstinere haud quit tamen. Plutarchus huc detorquet: ubi quid sive dolet, sive delectat, ibi quisque linguam habet. Sic Laudibus arguitur vini vinosus Homerus, et Pindarus taxatur, ut φιλάργυρος, quod multus in laudando auro. Nam hoc pacto statim auspicatur Olympia: Ἄριστον μὲν ὕδων, ὁ δὲ χρυσός, αἰθόμενον πῦρ / ἅτε, διαπρέπει νυκτὶ μεγάνορος ἔξοχα πλούτου, id est Optima quidem aqua, caeterum aurum velut ardens ignis eminet noctu magnificas supra opes. Rursum in Isthmiis, hymno III: Καὶ μεγασθενῆ νόμισαν / χρυσὸν ἄνθρωποι περιώσιον ἄλλων, id est Et multipotens judicarunt aurum homines eximium in caeteris. 1145. II, II, 45. Plus apud Campanos unguenti, quam apud ceteros olet fit Plinius Naturalis historiae libro decimooctavo, capite undecimo, In Campania tamen, inquit, laudatissimus campus est. Montibus subjacet nimbosis, totis quidem XL. mil. pas. planicie. Gratia terrae ejus, ut protinus soli natura dicatur, pulverea summa, inferior bibula et pumicis fistulans vice. Montium quoque culpa in bonum cedit, crebros enim imbres percolat atque transmittit, nec diluit aut madore volvit propter facilitatem culturae. Eadem acceptum humorem nullis fontibus reddit, sed temperat et concoquens intra se vice succi continet. Seritur toto anno: panico semel, bis farre. Et tamen vere segetes, quae interquievere, fundunt rosam, odoratiorem sativa: adeo terra non cessat parere. Unde vulgo dictum plus apud Campanos unguenti quam apud caeteros olei fieri. Quantum autem universas terras campus circumcampanus antecedit, tantum ipsum pars ejus, quae Laboriae vocatur, quem Phlegraeum Graeci appellant. Hactenus Plinius. Si cui placebit adagium ad allegoriam trahere, poterit accommodari vel in regionem, vel in hominem adeo caeteris antecellentem, ut apud hunc major sit exquisitarum rerum copia quam apud alios mediocrium aut vulgarium. 1146. II, II, 46. Ne via quidem eadem cum illo vult ingredi Μηδὲ τὴν αὐτὴν ὁδὸν βαδίζειν, id est ne via quidem eadem ingredi, dicuntur qui extremo dissident odio, adeo ut non solum mensa tectove communi non sustineant uti, sed ne via quidem communi velint ambulare. Unde et vulgata dicunt ironia: Usque adeo illum amat, ut si forte fortuna fuerit obvius, in aliam deflectat viam. Plutarchus in commentario Περὶ φιλαδελφίας: Σῷ δὲ ἀδελφῷ μηδὲ τὴν αὐτὴν ὁδὸν οἰόμενος δεῖν βαδιζείν, id est Cum fratre vero ne via quidem eadem sibi putans ingrediendum esse. Huic congruit proverbialis ille versiculus: Κακῷ σὺν ἀνδρὶ μηδ’ ὅλως ὁδοιποροῦ, id est Viro scelesto ne viae fueris comes. 1147. II, II, 47. Extra cantionem Παρὰ τὸ μέλος, id est extra cantum agi dicive dicunt, quod ad rem non pertinet. Etiam si proverbio in alienam transfuso linguam perit genuina illa gratia, siquidem παρὰ μέλος perinde sonat, quasi dicas parum modulate, parum concinne, parum apte, parum decore. Nam quod in musica est μέλος, id in vita decorum. Lucianus in Eunucho: Καὶ ἐρ’ Ὠν ἄν τις Ἠδέσθη παρὰ μέλος τι φθεγξάμενος, id est Et apud quos vereretur aliquis praeter cantum quippiam dicere, id est quod a re esset alienius. Imitatus est hanc figuram ex Platone, qui libro De legibus III scribit ad hunc modum: Παρὰ μελος ἐμοί γε ἅν δοκῆς φθέγξασθαι, id est Praeter cantilenam mihi dicturus fuisse videris et in Critia: Παρὰ μέλος δὲ εἴτι περὶ αὐτῶν ἄκοντες εἴπομεν, δίκην τὴν πρέπουσαν ἑπιτιθέναι, id est Quod si quid extra cantionem imprudentes de ipsis sumus locuti,congruam poenam exiget. Aristophanes, in Contionatricibus eleganter unico verbo dixit: παραχορδιεῖν, pro eo, quod est absona nec ad rem facientia loqui. Προσέχων, ὅπως, Μηδὲν παραχορδιῆς, Ὠν δεῖ σ’ ἀποδεῖξαι, id est Attente cavens, Ut ne quid alienum loquare et absonum Ab his, tibi quae sunt probanda. Aristoteles lib. Rhetοricorum III notat a poetis quibusdam dictum: ἄχορδον καὶ ἄλυρον μέλος, id est cantionem dissonam nec fidibus respondentem. Apte torquebitur in eos, qui secus vivunt, quam docent. Finitimum est huic, quod alibi retulimus: Οὐδὲν πρὸς ἔπος, id est Nihil ad verbum, seu Nihil ad carmen; quod quidem Aristophanes ἐν Ἐκκλησιαζούσαις nove utitur pro temere: Οὐ γὰρ τὸν ἐμὸν ἱδρῶτα καὶ φειδωλίαν Οὐδὲν πρὸς ἔπος κἀνοήτως ἐκβαλῶ, id est Neque enim meo sudore quod paraverim, Meaque parcimonia, temere ac nihil Ad rem profudero. Οὐδὲν πρὸς ἔπος scholia exponent: ὡς ἔτυχε, ἕνεκα μηδενός, id est temere et absque causa. Posterior versus Graecus non constat suis pedibus. Restituetur, si legamus: Οὐδέν τε πρὸς ἔπος κἀνοήτως ἐκβαλῶ. Quod carmen, quidem duximus satius, vel alieniore citare loco quam eo studiosum fraudare lectorem. Natum, ut videtur, ab apophthegmate Σhemistoclis, qui Simonidi poetae petenti quiddam a se parum aequum respondit ad hunc modum: Neque tu bon us esses poeta, si praeter cantum can eres, neque ego bonus princeps, si pr aeter leges judicem. Sumptum est ab antiquis cantoribus, qui vocem ad lyram accommodabant, aut certe a concentu vocalium musicorum, ubi si quis dissonat ab harmonia, graviter offendit aures. Lucianus ἐξαγώνια vocat, quae ad causam non pertinent. M. Tullius ὁδοῦ πάρεργα, quae aliena a re proposita. 1148. II, II, 48. Ignis, mare, mulier, tria mala Circumfertur apud Graecos et hic trimeter proverbialis: Πῦρ καὶ θάλασσα καὶ γυνή, κακὰ τρία, id est Ignis, fretumque, et mulier, haec mala tria. Nam incendio nihil formidabilius, mare item periculosissimum est. Unde et Aeschylus in Persis: Ἄμαχον κῦμα θαλάσσης, id est Maris haud vincitur unda. His autem similimum quiddam esse mulierem sentit paroemia. Porro, mulierem omnem esse malam perquam venuste significavit Lacon quidam, qui, cum uxorem duxisset perpusillam, dicebat e malis, quod minimum esset, eligendum. Fatetur et apud Euripidem Medea, feminarum genus esse malum: Ἀλλ’ ἐσμέν, οἸόν ἐσμεν, οὐκ ἐρῶ κακόν, Γυναῖκες, id est Sumus quidem, quales sumus, nos fοeminae, Neque enim malae ausim dicere. Euripides apud Planudem in Vita Aesopi inter omnia mala principatum tribuit mulieri: Πολλαὶ μὲν ὀργαὶ κυμάτων θαλασσίων, Πολλαί δὲ ποταμῶν καὶ πυρὸς θερμοῦ πνοαί: Δεινὸν δὲ πενία, δεινὰ δ’ ἄλλα μυρία, Πλὴν οὐδὲν οὕτω δεινὸν ὡς γυνὴ κακή, id est Furore multo saevit iratum mare, Pronique fluvii, et ignis acris impetus, Inopia acerba, acerba alia quam plurima, Sed nil ita acerbum, et nexium, ut mulier mala. 1149. II, II, 49. Falces postulabam Ἄμας ἀπῄτουν, id est Falces postulabam. In eos, qui respondent id, quod ad rem nihil attinet. Plutarchus in commentario Περὶ ἀδολεσχίας admonet, ut qui velit accurate respondere, mentem rogantis diligenter perdiscat, ne illud fiat, quod proverbio dici consuevit: Ἄμας ἀπῄτουν. Est autem senarius proverbialis apud Suidam et Zenodotum: Ἄμας ἀπῄτουν, οἱ δ’ ἀπηρνοῦντο σκάφας, id est Falces petebam, at hi ligones denegant. Videtur hinc natum, quod agricolae cuipiam a vicino falcem commodato petenti negaverit ille sibi ligonem esse domi. Theocriti scholiastes in Pastoribus annotavit Atticis ἄμην dici, quod communis Graecorum lingua vocat δίκελλαν sive σκαπάνην, id est ligonem; quod si σκάφη idem significat, quod σκαπάνην, ridiculum erit in responso, perinde ac si quis petenti gladium neget se habere ensem. Sunt qui sentiat σκάφην esse poculi genus aut vasis cavi. 1150. II, II, 50. Alba avis Λευκὸς ὄρνις, id est Alba avis, pro re nova atque auspicata dixit M. tullius in Epist. Familiaribus, libro septimo: Cum enim salutationi nos dedimus amicorum, quae fit hoc etiam frequentius, quam solebat; quod quasi albam avem videntur bene sentientem civem videre, abdo me in bibliothecam. Quadrabit et in rem admodum raram et inusitatam, quod aves perpaucae sint hoc colore. Ita Juvenalis: Corvo quoque rarior albo. De albae gallinae filio dictum est alibi. 1151. II, II, 51. In alieno choro pedem ponere Ἐν ἀλλοτρίῳ χορῷ πόδα τίθεσθαι, id est In alieno choro pedem ponere, est sese miscere negotiis alienis et aliorum sibi vendicare partes. Plutarchus in commentario, quem inscripsit Quo pacto se ipsum aliquis citra invidiam laudare posit: Σὸν μὲν γὰρ ἐν ἀλλοτρίῳ χορῷ πόδα τιθέντα περίεργον ἡ παροιμία καὶ γελοῖον ἀποδείκνυσι, id est Eum quidem, qui alieno choro pedem imponit, curiosum ac ridiculum esse proverbium declarat. Idem in Symposiacis: Ἐγὼ δέ, καίπερ ἐν ἀλλοτρίῳ χορῷ πόδα τιθείς, εἷπον, id est Ego vero, tametsi pedem in alienum inferens chorum, dicebam, hoc est respondens de re, quae ad philosophi professionem non pertinebat. Affinis est huic adagio metaphora perquam elegans neque discrepans a specie proverbiali, qua usus est Aristides in Miltiade: Μιλτιάδην δὲ τὸν ἐν Μαραθῶνι ποῦ χοροῦ τάξομεν ; id est Porro Miltiadem, qui est apud Marathonem, qua chori parte collocabimus ? Interpres addit metaphoram sumptam a choris Dionysiacis. Certe constat mutuo sumptum a choreis ac saltationibus, quibus si quis ignotus admisceat sese, derideatur atque exsibiletur ilico. Plato in Euthydemo: Σήνδε σοφίαν ποῦ χοροῦ τάξομεν, ἐν τοῖς ἀγαθοῖς, ἥ πῶς λέγεις; id est Hanc sapientiam in quo choro statuemus, inter bona, aut quid censes ? 1152. II, II, 52. Ne magna loquaris Μὴ μεγάλα λέγε, id est Νe grandia loquaris. Refertur a Diogeniano. Αdmonet temperandum esse a magniloquentia jactantiaque, qua nihil omnium intolerabilius. Dictum est autem propter Nemesim deam, quae grandiloquentiam hujusmodi non sinit impunitam. M. Tullius Epistolarum ad Atticum libro quarto, epistola octava: Μήπω μέγ’ εἴπῃς, πρὶν τέλους ἀντιάσας, id est Ne quando jactes, ni prius perfeceris. Aristophanes in Ranis. Ὦ δαιμόνι’ ἀνδρῶν, μὴ μεγάλα λίαν λέγε, id est, Mirande vir, ne magna nimium dixeris. His verbis Bacchus reprimit Euripidem per arrogantiam semet anteponentem Aeschylo. Sophocles in Aiace flagellifero: Μηδὲν μέγ’ εἴπῃς· οὐχ ὁρᾶς, ἵν’ εἷ κακοῦ ; id est, Ne magna loquere, non vides, quo insis malo ? Theocritus in Cyclope. Μηδὲν μέγα μυθεῦ, id est Ne quid sublime loquaris. Theognis: Μὴ τοτε, Κύρν’, ἀγορᾶσθαι ἔπος μέγα· οἷδε γὰρ οὐδεὶς Ἀνθρώπων, ὅτι νὺξ χἠμέρα ἀνδρὶ τελεῖ, id est Verbum Cyrne cave magnum ne dixeris unquam. Nescis, quidnam homini noxve diesve ferat. Plato in Phaedone: Μὴ μέγα λέγε, μήτις ἡμῶν βασκανία περιτρέψῃ τὸν λόγον τὸν μέλλοντα λέγεσθαι, id est Ne loquere grandia, ne qua nobis invidia futuram orationem interturbet. Antiquitas enim finxit deam Νemesim, jactantiae ultricem. Ita Pindarus in Isthmiis hymno quarto: Ἀλλ’ ὅμως καύχημα κατάβρεχε σιγᾶ· / Ζεὺς τάδε καὶ τὰ νέμει, id est Attamen gloriationem obnubila silentio: Juppiter haec, et illa partitur. Est enim unica placandae invidiae ratio: si, quod accidit boni, ad auctorem deum referatur. Idem in Nemeis, hymno decimo: Ἔστι δὲ καὶ κόρος ἀνθρώπων βαρὺς ἀντιάσαι, id est Est autem grave in hominum invidiam incidere. Est enim invidum mortalium ingenium, nec ulla re citius saturatur quam audiendis laudibus. Idem ejusdem operis hymno quinto: Αἰδέομαι μέγα εἰπεῖν. Huc allusisse videtur Vergilius libro decimo: Dixerat ille aliquid magnum. Invenitur saepius et μέγα φρονεῖν pro eo, quod est insolentem atque elatum esse. Sophocles in Oedipo tyranno: Θρονεῖν γάρ, ὡς γυνή, μέγα, id est Sentire enim altum, ut foemina. Extat et senarius proverbialis: Ὅτ’ εὐτυχεῖς μάλιστα, μὴ μέγα φρόνει, id est Ne quid tume, cum res secundae maxime. Et μέγα πνέειν, id est magnum spirare. Euripides in Bacchis: Κἅν πνέων ἔλθῃ μέγα, id est Quamvis magnum spirans venias. Eleganter Horatius hujusmodi grandiloquentiam ampullas et sesquipedalia verba vocat in Arte poetica: Projicit ampullas, et sesquipedalia verba. Terentius in militem gloriosum: et magnifica verba. Legimus et τραγικῶς λέγειν, id est loqui tragice, et ἐκτραγῳδίζειν pro eo, quod est magnificis verbis efferre. Horatius in Epist.: Et spirat tragicum satis, et feliciter audet. Tametsi non fugit, poetam hoc loco simpliciter dixisse spirat tragicum. 1153. II, II, 53. Exercitatio potest omnia Μελέτη πάντα δύναται, id est Cura omnia potest. Laertius hanc sententiam Periandro tribuit, qui Isthm um etiam tentarit perfodere. Significat autem, nihil esse tam arduum, quod diligentia, curaque non efficiatur. Vergilius in Georgicis: Labor omnia vincit Improbus et duris urgens in rebus egestas. Exstat apud Graecos proverbialis sententia: Θεσὶ τἀγαθὰ τοῖς πόνοις πωλοῦνται, id est Dii bona laboribus vendunt. Huc allusit Horatius: Perrupit Acheronta Herculeus labor. Sophocles in Electra: Πόνου τοι χωρὶς οὐδὲν εὐτυχεῖ, id est, Citra laborem nihil bene est. Fertur et versus Menandr Πάντα τὰ ζητούμενα Δεῖσθαι μερίμνης φασὶν οἱ σοφώτεροι, id est Quaecumque votis expetuntur, praedicant Egere curis, qui valent prudentia. Simplicius Antiphanes, Σῆς ἐπιμελεῖας πάντα δοῦλα γίγνεται, id est, Domat, atque subigit cuncta diligentia. Quamquam autem in praesentia non est neque propositi, neque operis hujus, quidquid ad hujusmodi sententias facit, in unum converrere, tamen haud gravabor, quandoquidem casus obtulit, adscribere verba Senecae ex libro De ira II: Atque nihil est, inquit, tam difficile et arduum, quod non humana mens vincat et in familiaritatem perducat assidua meditatio. Nullique sunt tam feri suique juris affectus, ut non disciplina perdomentur. Quodcunque imperavit animus, obtinuit. Quidam numquam ridere consueti sunt. Vino quidam, alii Venere, quidam omni humore interdixere corporibus. Alius contentus brevi somno vigiliam indefatigabilem extendit. Didicerunt tenuissimis et adversis funibus currere et ingentia vixque humanis toleranda viribus onera portare et in immensam altitudinem mergi ac sine ulla respirandi vice perpeti maria. Mille sunt alia, in quibus pertinacia impedimentum omne transcendit ostenditque nihil esse difficile, cujus sibi ipsa mens patientiam indixerit. 1154. II, II, 54. Quid primum, aut ultimum ? Σί πρῶτον ἥ τί ὕστατον ; id est Quid primum, aut ultimum ? Figura proverbialis, qua utimur, quoties aut rerum copiam tantam significamus, ut haesitemus, unde potissimum exordiamur, aut cum perplexi dubitamus, quid primum agere debeamus. Lucianus in libello, cui titulus, De mercede servientibus: Καὶ τί σοι πρῶτον, ὧ φιλότης, ἥ τὶ ὕστατον, φασί, καταλέξω τούτων, ἃ πάσχειν ἥ ποιεῖν ἀνάγκη τοὺς ἐπὶ μισθῷ συνόντας ; id est Quidnam tibi primum, amice, aut quid postremum, ut dici solet, commemorem ex his, quae et pati, et facere coguntur ii, qui mercede serviunt ? Porro Lucianus desumpsit ex Odysseae libro nono, in quo Ulysses ad hunc loquitur modum: Σί πρῶτον, τί δ’ ἔπειτα, τί δ’ ὑστάτιον καταλέξω ; id est Quid primum, quid mox, et quae tandem ultima dicam ? Juvenalis: Quo te circumagis, quae prima aut ultima ponas ? Ejusdem characteris est illud Euripidis in Junone insaniente: Ὦμοι, τίν’ ὑμῶν πρῶτον ἥ τίν’ ὕστατον Πρὸς στέρνα θῶμαι ; id est Quem vestrum ohe, quem pectori admoveam meo Primum, ultimumve ? 1154. II, II, 54. Dente Theonino rodi Theonino dente rodi dicuntur qui conviciis lacerantur. Sumptum a Theone, poeta quodam rabiosae loquacitatis petulantissimaeque maledicentiae, unde et Ausonius in carmine hendecasyllabo poetam quempiam indoctum et mordacem Theonem appellat: Nec posthac metues ubique dictum: Hic est ille Theon, poeta falsus, Bonorum mala carminum Laverna. Horatius in Epistolis: Dente theonine qui circumroditur. Neque dissimili figura est usus in epistola ad Julium Florum: Hic delectatur iambis, Ille Bionaeis sermonibus. Acron admonet Bionem philosophum fuisse, qui mordacissimis dialogis laceraverit poetas, sic ut nec Homero parceret. Porphyrion autumat Aristophanis comici patrem fuisse. Zoili quoque mordacitas propemodum in proverbio est, sed ut invidum intelligas magis quam oblatratorem. Horatius hoc vitium alibi succum loliginis vocat et salem nigrum, quod cum morsu addat et famae maculam. 1156. II, II, 56. Hipponacteum praeconium Hipponacteum praeconium pro infami nota dixit M. Tullius, nimirum proverbiali schemate, in Epistolis familiaribus, de Tigellio quodam ita scribens: Eumque addictum jam tum puto esse Calvi Licinii Hipponacteo praeconio. Nam Hipponax poeta fuit iambographus amarulentus ac notae mordacitatis, qui auctore Dionysio Halicarnasseo trimetrum Archilochium de industria in scazontem infregit, cum inimicos lacerare vellet, quo videlicet feriret fortius. Hic Bupalum et Anthermon, quod ab his deformi specie pictus esset, versibus iambicis insectatus legitur. Erat autem Hipponacti notabilis in vultu foeditas, quamobrem quidam imaginem ejus proposuere in ridentium circulis, quorum aliquot suis carminibus creditur ad laqueum compulisse. Negat id esse verum Plinius libro tricesimo sexto, capite quinto. 1157. II, II, 57. Archilochia edicta Adagionis faciem habet et illud, quod Cicero scribit ad Atticum libro secundo: Itaque Archilochia in illum edicta Bibuli populo ita sunt jucunda, ut eum locum, in quo proponuntur, prae multitudine eorum, qui legunt, transire nequeamus. Archilochia edicta contumeliosa vocat ac virulenta. Archilochi poetae mordacitas vulgo celebratissima fuit. Is Lycamben socerum, a quo fuerat repudiatus, hujusque filiam adeo virulentis versibus insectaus est, ut uterque se laqueo praefocaverit. 1158. II, II, 58. Archilochia patria Ἀρχιλόχου πατρίς, id est Archilochi patria. Diogenianus testatur hoc dici solere de mordacibus ac maledicis. Videas enim populos nonnullos natura dicaces, cujusmodi fuisse feruntur Siculi. 1159. II, II, 59. Genuino mordere Qui clamculum obtrectant lacerantque quempiam, eum genuino mordere dicuntur. Persius: Et genuinum fregit in illis. Lucilium sentiens, poetam satyricum. Item divus Hieronymus: Possim respondere, si velim: possim genuinum laesus infigere. Dentes autem genuini sunt omnium reconditissimi ac propemodum operti gingiva. Sero emergunt homini: nempe circiter annum vigesimum, multis et octogesimo, ut auctor est Plinius libro undecimo, capite trigesimoseptimo. Et ob id haud ab re livoris atque obtrectationis morbo dicati. Potest non absurde referri et ad viperae denticulos illos, quibus eam venenum infundere putant. Plinius eodem, quod modo citavimus, capite. Nam hi quoque sunt viperis sub gena fistulosi. Potest et ad canes referri, qui postremis dentibus ossa duriora circumrodunt. Omnis autem obtrectatio morsus dicitur. Unde Aristophanes jocatur in anulo non inesse remedium adversus sycophantae morsum. Diogenes apud Laertium rogatus, cujusnam animantis morsus esset perniciosissimus, Ex feris, inquit, obtrectatoris ex cicuribus adulatoris. Hoc venenum Horatius loliginis succum appellat. 1160. ΙΙ, II, 60. Aureo piscari hamo Aureo piscari hamo dicuntur qui mediocris commodi cupiditate periculum adeunt, ut maximarum rerum faciant jacturam. Commemoratur inter facete dicta Octavii Caesaris a Suetonio. Fit enim nonnumquam, ut piscis hamum etiam ipsum secum auferat. Porro metaphorae pleraeque a piscatione ductae proverbii vice sunt usurpatae, sicut expiscari apud Terentium pro eo, quod est diligenter elicere, atque exquirere, vorare hamum apud Plautum, Semper tibi pendeat hamus apud Nasonem. Quod si quis pugnet Augusti dictum non esse proverbium, certe proverbiale est nec indignum, quod in hunc ordinem adlegatur. Potest fieri, ut quibusdam etiam hoc libuerit, aureo hamo piscari, siquidem auctore Suetonio Nero Caesar reti aurato, funibus purpura coccoque nexis piscari solitus est. Proinde quoties sic ambimus quippiam, ut, si potiamur optatis, mediocre sit emolumentum, sin fallat spes, damnum ingens, apte dicemur aureo piscari hamo. Id quod frequenter usu venit iis, qui scrutantur abditas terrae venas, sed frequentius, qui vulgo dicuntur alcumistae, de quibus apud apud Athenaeum, libro sexto, venuste dixit Phalereus Demetrius, ὅτι πολλάκις καταναλώσαντες τὰ φανερὰ τῶν ἀδήλων ἕνεκα, ἃ μὲν ἔμελλον, οὐλ ἔλαβον, ἃ δὲ εἷχον, ἀπέβαλον, id est quod frequenter certis consumptis incertorum gratia, quae se capturos sperabant, non ceperunt, quae vero habebant, abjecerunt. 1161. ΙΙ, II, 61. Sapientia vino obumbratur Plinius historiae mundi libro vigesimotertio, capite primo: Vinum jejunos bibere novitio in vento inutilissimum est. Curas vigoremque animi impedit ad procinctum tendentibus, somno accommodatum ac securitatibus. Jamque dudum hoc fuit, quod Homerica illa Helena ante cibum ministravit. Sic quoque in proverbium cessit sapientiam vino obumbrari. Hactenus Plinius. Porro quod Plinius citat, est Odysseae quarto. In proverbiis item ecclesiasticis duo referuntur, quae sapientem etiam dementent: vinus et mulieres. 1162. ΙΙ, II, 62. Homines frugi omnia recte faciunt M. Tullius libro Tusculanarum quaestionum quarto: Frugalitatis nomen tanquam ad caput referre volumus, quod nisi eo nomine virtutes continerentur, nunquam illud tam pervulgatum esset, ut jam proverbii locum obtineret, homines frugi omnia recte facere. Hactenus Cicero. Docet adagium quosdam improbos homines certis in rebus nonnumquam esse usui ac praeclare se gerere; verum ubique ac perpetuo praestare virum integrum atque inclpatum, id ejus demum esse videtur, qui natura vereque sit probus. Alludit ad hanc sententiam Euripides in Hecuba, cum ait: Ἀνθρώποις δ’ ἀεὶ Ὁ μὲν πονηρὸς οὐδὲν ἄλλο πλὴν κακός, Ὁ δ’ ἐσθλὸς ἐσθλός, οὐδὲ συμφορᾶς ὕπο Υύσιν διέφθειρ’, ἀλλὰ χρηστός ἐστ’ ἀεί, id est Caeterum in mortalibus Quisquis malus, nil aliud ille quam malus, Frugi usque frugi est, non enim ingenium gravis Fortuna vitiat, sed probus semper manet. Item in Iphigenia in Aulide: Ὁ δ’ ὀρθὸς Ἐσθλὸν σαφὲς ἀεί, id est At, quiprobus, Is palam est semper probus. Aristoteles libro Moralium septimo: Σό τε γὰρ ἀγαθὸν ἁπλοῦν, τὸ δὲ κακὸν πολύμορφον· καὶ ἀγαθὸς μὲν ὅμοιος ἀεὶ καὶ οὐ μεταβάλλεται τὸ ἦθος, ὁ δὲ φαῦλος καὶ ὁ ἄφρων οὐδὲν ἔοικεν ἕωθεν καὶ ἐσπέρας id est Siquidem, quod bonum, idem simplex, contra quod malum, id varium est ; et, qui bonus, is semper sui similis, neque unquam commutat mores, at quisquis improbus et stultus, haud quaquam idem esse videtur mane et vesperi. Huic mire concinit illud litterarum arcanarum: Stultus ut luna mutatur, sapiens permanet ut sol. 1163. ΙΙ, II, 63. Fallacia alta aliam trudit Terentius in Andria: Fallacia / alia aliam trudit. Donatus admonet proverbiali figura dictum. Sumptum a consuetudine conantium fallere ac dolos dolis consarcinantium, ne deprehendantur. Unde consutis dolis dixit Plautus et sutelas appellat hujusmodi technas. Et δόλους ὑφαίνειν apud Homerum, id est dolos texere. 1164. ΙΙ, II, 64. Sera in fundo parcimonia Proverbialis sententia apud Senecam in prima epistola: Sera in fundo parcimonia, digna profecto, quae omni scrinio, omni cado, omni cellae penuariae inscribatur. Admonet in tempore parcendum rebus necessariis neque imitandum profusorum vulgus, qui tum denique incipiunt parcere, postequam viderint minimum superesse. Erit elegantior sententia, si traducatur ad res animi: veluti si quis admoneat juvenes, ne sinant optimos illos annos inaniter effluere, ne illis eveniat, quod plerisque solet evenire, ut jam natu grandes animum ad res honestas applicent, et cum perpusillum vitae supersit, tum tempori parcere incipiant, seram enim in fundo parcimoniam esse. Proverbium sumptum apparet ex Hesiodo, cujus hi sunt versus in opere, cui titulus Opera et dies: Ἀρχομένου δὲ πίθου καὶ λήγνοντος κορέσασθαι, Μεσσόθι φείδεσθαι. Δεινὴ δ’ἐπί πυθμένι φειδώ, id est Plena ubi dolia sunt aut jam prope inania vini, Tum satiare, sed in medio fac parcior esto, Absurdum siquidem et grave in imo parcere fundo. Allusit huc Persius satyra II: Donec deceptus, et expes, Ne quidquam fundo suspiret nummus in imo. Plutarchus in Symposiacis, decadis septimae problemate tertio indicat poetam admonuisse tum esse bibendum vinum, cum est optimum; vinum autem in medio saluberrimum optimumque esse potu, quemadmodum summa pars olei potissimum laudatur, mellis infima. Primum, quod vini vis calor est, is autem videtur maxime colligi circa medium, proinde id optimum esse servare; deinde vini pars inferior vicina fecis corrumpitur, summa pars ab aere proximo laeditur. Nam aerem inimicum esse vino vel illud satis arguit, quod dolio pleno vinum minus vappescit quam semipleno, tum quod terra defossa, ut aer attingere non possit, quam diutissime vigorem suum conservant. Theocritus item in Charitibus: κενεᾶς ἐπὶ πυθμένι χηλοῦ, id est vacuae fundo capsae, scrinium inane significans. 1165. ΙΙ, II, 65. Sybaritica mensa Συβαριτικὴ τράπεζα, id est Sybaritica mensa, de convivio dicebatur nimium apparato. Natum a gentis ejus moribus. Est enim Sybaris oppidum vicinum Crotoni, ut testis est Herodotus libro quinto. Stephanus indicat postea Thurion appellatum. Unde Sybaritae dicti, gens in architectura voluptatum operosissima: Suida teste luxu deliciisque adeo notablis, ut quicquid effoeminatum quicquid molle, quicquid accurata atque ambitiosa luxuria paratum esset, id vulgo Sybariticum diceretur. Unde Ovidius in libro Tristium secundo scribens ad Augustum: Nec, qui composuit nuper Sybaritida, fugit. Sybaritida vocat opus Hemitheonis cujusdam cinaedi Sybaritae, de generibus voluptatum et obscoenarum deliciarum. Item Martialis libro duodecimo: Qui certant, inquit, Sybariticis libellis. Philo Hebraeus in vita Moysi Sybariticas nequitias vocat lasciva poemata. Maximus Tyrius in dissertatione tertia De voluptatibus Sybariticas saltationes commemorat. Aristoteles libro Moralium Eudemiorum primo Smyndiridem quoque Sybaritam comparem Sardanapalo inter voluptuarios nominavit. Suidas fabulas aniles aut parum pudicas Sybariticas appellatas scribit. Idem refert Sybaritas instituisse, ut equi ad tibiae cantum saltare condiscerent, et luxuriosos Sybaritas appellatos, et Sybarissare Sybaritarum ritu deliciis indulgere dictum. Adstipulatur et Quintilianus libro tertio, Frugalitas, inquiens, apud Sybaritas forsan odio foret. Plutarchus in Convivio septem sapientum tradit apud Sybaritas hunc fuisse morem, ut mulieres ab usque anno priore ad convivium vocarentur, quo se per ocium auro vestibusque possent exornare. Haec atque hujusmodi ferme referuntur ab Angelo Politiano Miscellaneorum capite XV. Caeterum convivium Sybariticum depingit ac missus Sybaritici meminit Aelius Lampridius in Heliogabali vita, imperatoris luxu perditissimi, adeo ut nomen invenerit, vulgo dictus Apicius. Sed Lampridii verba subscribam: Semper, inquit, sane aut inter flores sedit; aut inter odores preciosos. Amabat sibi pretia majora dici earum rerum, quae mensae parabantur, orexin in convivio hanc esse asserens. Sexcentorum struthionum capita una coena multis exhibuit ad edenda cerebella. Exhibuit aliquando et tale convivium, ut haberet viginti et duo fercula ingentium epularum, sed per singula lavarentur et mulieribus uterentur et ipse, et amici, cum jurejurando, quod efficerent voluptatem. Celebravit item tale convivium, ut apud amicos singulos singuli missus appararentur, et cum alter maneret in Capitolio, alter in Palatio, alter in Caelio, alter trans Tyberim, et ut quisque mansisset, tamen per ordinem in eorum domibus singula fercula ederentur ireturque ad omnium domos. Sic unum convivium vix toto die finitum est, cum et lavarent per singula fercula, et mulieribus uterentur. Sybariticum missum semper habuit ex oleo et garo, quem quo anno Sybaritae repererunt, perierunt. De Sybaritarum tum luxu, tum interitu permulta commemorat et Athenaeus in Dipnosophistis, cum alibi, tum libro duodecimo, in quibus et illud, Sybaritas nullam artem recipere in suam civitatem, quae sine strepitu non potest exerceri, veluti fabrorum aerariorum aut lignariorum, ac similium, ne quid sit, quod dormientibus obstrepat. Ob eandem causam gallum gallinaceum fas non est in civitate ali. Alia praeterea deliciarum argumenta refert illic, si cui vacat legere. Aristophanes, ἐν Εἰρήνῃ Συβαρίζειν dixit pro eo, quod est opipare ac genialiter vivere: Ἤδη δ’ ἔξεσται τόθ’ ὑμῖν, Πλεῖν, μένειν, κινεῖν, καθεύδειν, Ἐς πανηγύρεις θεωρεῖν, Ἐστιᾶσθαι, κοτταβῖζειν, Συβαρίζειν, id est Jam vero licebit vobis navigare, manere, movere, dormire, in festis spectare, convivio accipi, cottabo ludere, Sybarissare. Gregorius theologus ad Basilium simili tropo mensam luxu redundantem Alcinoi dixit: Οὐχ ὡς Λωτοφάγων πενίαν, ἀλλ’ ὡς Ἀλκινόου τράπεζαν, id est Non ad lotophagorum inopiam, sed Alcinoi mensam. 1166. ΙΙ, II, 66. Sybaritica calamitas Συβαριτικὴ συμφορά, id est Sybaritica clades. Stephanus tanquam proverbium notavit. Porro, quemadmodum Sybaritae perierint, idem narrat ad hunc modum. Oraculum hujusmodi acceperant: Εὔδαιμον Συβαρῖτα, πανεύδαιμον σὺ μὲν αἰεί, Ἐν θαλίῃσι θεών τιμῶν γένος αἰὲν ἐόντων. Εὖτ’ ἅν δὴ πρότερον θνητὸν θείοιο σεβίζῃ, Σηνίκα σοι πόλεμός τε καὶ ἐμφύλιος στάσις ἥξει, id est Felix, omnino felix, Sybarita, futurus, Dum rebus laetis vener abere numina divum. At simul atque illis mortalis homo anteferetur, Tum veniet bellumque tibi atque domestica turba. Evenit deinde, ut Sybirita quispiam servum loris caederet in agro, qui cum ad numinis aram confugisset, nihilo minus persequente domino caedebatur. Quod, ubi vidit sibi nihil profuisse numinis reverentiam, protinus ad monimentum patris herilis confugit, atque ibi demum religione commotus herus destitit a caedendo, itaque juxta dei responsum a Crotoniatis eversi sunt Sybaritae. Aelius Lampridius in vita Heliogabali scribit eos eodem anno periisse, quo missum ex oleo et garo reperissent, quem ob id Sybariticum vocabant, ut modo diximus. Ceterum de Sybaritarum luxu deque calamitate permulta retulit Athenaeus libro duodecimo, si cui haec non satis faciunt. Quadrabit adagium in eos, qui neglectu deorum aut ob intemperantem luxum subvertuntur. 1167. ΙΙ, II, 67. Sybaritae per plateas Συβαρῖται διὰ πλατείας, id est Sybaritae per plateas. Contra fastuosius ingredientes per viam seseque velut ostentantes. Sumptum adagium a fastu luxuque Sybaritarum. Aphricanus in oratione, quae Cestis inscribitur: Sed enim, inquit, Sybaritae fastu praeturgidi: Venustius erit, si paulo longius detorqueatur, veluti, si de homine insolentius se gerente aut arrogantius de se loquente, aut de stilo phaleratiore dicas: Συβαρίτης διὰ πλατείας. Cognatum est illi, quod alio dictum est loco: Ἀρειοπαγίτης. Refertur adagium a Suida atque Zenodoto. 1168. ΙΙ, II, 68. Syracusana mensa Συρακουσία τράπεζα, id est Syracusana mensa, praelauta atque opipara dicebatur. Syracusani enim, ut erant olim opibus florentissimi, ita voluptatibus ac deliciis addictissimi. Lucianus in dialogo Simyli ac Polystrati: Καὶ τράπεζαι, inquit, ὑπὲρ τὰς ἐν Σικελίᾳ, id est Ac mensae Siculis lautiores. Athenaeus libro duodecimo: Διαβόητοι δέ εἰσιν ἐπὶ τρυφῆ καὶ αἱ τῶν Σικελῶν τράπεζαι, id est Celebres sunt ob delicias et Siculorum mensae. Addit ex Clearchi auctoritate Siculos dicere apud se mare quoque dulce esse, quod gaudeant eduliis, quae mare porrigit. Μeminit Siculae mensae Diogenes in epistola quadam ad Aristippum, item Aristides in Pericle. Denique Strabo libro sexto et haec, aliaque plura commemorat. Plutarchus in vita Niciae ex Diphilo refert: Παχύς, ὠνθυλευμένος, στέατι Σικελικῷ, id est Pinguis, et abdomine Siculo stercoratus, sive saginatus; quod miror, quare Latinus interpres vertendum putarit delibutus, cum ὄνθος significet stercus bubulum, utilissimum agrorum laetamen. Plato in epistola quadam ad propinquos Dionis negat sibi felicem illam vitam, in Siculis Italicisque mensis ac reliquis voluptatibus sitam, unquam placuisse. De Syracusanorum luxu meminit et Aristoteles in politia ejus gentis, addens Dionysium minorem nonnumquam ad nonagesimum usque diem ebrium perseverasse atque ob eam rem caecutientibus ac vitiosis oculis fuisse. Narrat Theophrastus apud Athenaeum amicos illius et compotores in conviviis adsimulare solitos non videre sese vel cibos vel calices appositos, videlicet ad eum modum adulantes regi caecutienti; unde Διονθσοκόλακες sunt appellati. Apud eundem Aristophanes ἐν Δαιταλεῦσιν: Ἀλλ’ οὐ γὰρ ἐμάθετε ταῦτα ἐμοῦ πέμποντος, ἀλλὰ μᾶλλον Πίνειν, ἔπειτ’ ᾄδειν κακῶς, Συρακουσίων τράπεζαν Συβαρίτιδάς τ’ εὐωχιας, id est Atqui haec quidem me duce non didicistis, verum bibere potius, deinde male canere, Syracusanorum mensam, Sybariticaque convivia. Item Plato De rep. tertio: Συρακουσίαν δέ, ὧ φίλε, τράπεζαν καὶ Σικελικὴν ποικιλίαν ὄψου, ὡς ἔοικας, οὐκ αἰνεῖς, id est Syracusanam, amice, mensam et Siculam in obsoniis varietatem non videris approbare. Athenaeus libro decimoquarto citat Cratinum, qui praelautam culinam ac bene fumantem ac suaviter olentem describens, ita loquitur: Οἰκεῖ τις, ὡς ἔοικεν, ἔν τῷ χάσματι Λιβανωτοπώλης ἥ μάγειρος Σικελικός, id est Habitare mi hoc videtur aliquis in specu, Qui thura odora vendit, aut Siculus coquus. Apud eundem mox Aristophanes quoque laudat Siculos coquos ut arte condiendi praestantes. Verum his temporibus Siculi frugalitatem Hispanicam et Italicam sic imitantur, ut propemodum superent, hujusque proverbii gloriam plane perdiderunt. Quanquam Athenaeus in Dipnosophistis inter opiparas mensas etiam Italicas recenset. At his sane temporibus priscam illam frugalitatis laudem sibi vendicarunt, quemadmodum et Graeci ad pristinam illam temulentiae gloriam postliminlo redierunt. Unde Faustus Aurelianus Foroliviensis, poeta non solum laureatus, verumetiam regius atque etiam, si diis placet, regineus, vetus congerro meus, qui plus quam triginta jam annos in celeberrima Parrisiorum Academia poeticen docet, in carmine, quod De pavimento Parrisiensi inscripsit, adagionem in Anglos derivavit: Mensa, inquiens, Britanna placet. Et haud scio, unde natum sit hoc vulgatissimum apud Gallos proverbium, ut cum hominem vehementer cibo distentum velint intelligi, dicant Tam satur est quam Angelus. Verum iidem, ut illis attribuunt πολυφαγίαν, ita nobis πολυποσίαν adscribunt. 1169. ΙΙ, II, 69. Spithama vitae Σπιθαμὴ τοῦ βίου, id est Spithama vitae, hoc est modus vitae perpusillus. Proverbialis est figura, mutuo sumpta a rerum mensoribus, apud quos Spithama seu palmus digitos duodecim continet, quantum ferme longissimo digitorum porrectu complecti licet. Quin hodie quoque pusillum homunculum palmum aut pugillum hominis appellant idiotae nostrates. Translatum a fabris, qui quatuor digitis conjunctis metiuntur materiam, eam mensuram appellant palaestram; interdum diducta manu a summo pollicis usque ad summum digiti medii, quam vocant σπιθαμήν. Psal. 38: ἰδοὺ παλαιστὰς ἔθου τὰς ἡμέρας μου, brevissimum vitae spatium designans. Refertur adagium a Diogeniano. 1170. ΙΙ, II, 70. Temporis punctum Στιγμὴ χρόνου, id est Punctum temporis. Simili figura dixit Terentius: Tum temporis ad hoc punctum mihi est, id est spatium brevissimum. M. Tullius Philippica II: Attende paulisper cogitationemque sobrii hominis ad temporis punctum suscipe. Idem VIII: Opus ostendebat munitionemque legatis; ne punctum quidem temporis, cum legati adessent, oppugnatio respiravit. Apud mathematicos enim punctum indivisibilis quaedam pars est linaee, cujus, ut inquit Euclides, pars nulla est. Plutarchus De pueris instituendis: Στιγμὴ χρόνου πᾶς ἐστιν ὁ βίος, id est Temporis punctum est omnis vita. 1171. ΙΙ, II, 71. Nova Hymettia, falerna vetera Macrobius libro Saturnalium septimo: Cur, Disari, mel et vinum diversis aetatibus habentur optima ? Mel, quod recentissimum, vinum, quod vetustissimum. Unde est et illud proverbium, quo utuntur gulones: Mulsum, quod probe temperes, miscendum est novo Hymetio, Falerno vetulo. Quod adagium non videmus, ubi nobis possit usui esse, sed tamen adscripsimus, ne nihil omnino de popinis mutuati videremur. Nisi forte placeat eo torqueri, ut dicamus e diversis rebus quaedam optime conflari. 1172. ΙΙ, II, 72. Qui multa rapuerit, pauca suffragatoribus dederit, salvus erit Aelius Lampridius in vita Alexandri Severi: Idem, inquit, addebat sententiam de furibus notam, et Graece quidem, quae Latine hoc significat: Qui multa rapuerit, pauca suffragatoribus dederit, salvus erit. Quae Graece talis est: Ὁ παλλὰ κλέψας, ὀλίγα δούς, ἐκφεύξεται, id est Qui multa tollit, pauca dat, servabitur. Admonet adagium id, quod nostris quoque temporibus vulgo factitant fures non omnino stupidi: non nisi magnis praedis iniciendam manum, ut supersit, quo judicem, si sorte sit opus, corrumpant atque exoculent. Caeterum qui parva tollunt, deprehensi pendent, utpote quibus nihil sit, quod impertiant praefectis. 1173. ΙΙ, II, 73. In simpulo M. Tullius libro De legibus tertio agens de lege tabellaria, hoc est de jure ferendorum per tabellam suffragiorum: Et avus quidem noster, inquit, singulari virtute in hoc municipio, quoad vixit, restitit M. Gratidio, cujus in matrimonio sororem, aviam nostram, habebat, ferenti legem tabellariam. Excitabat enim fluctus in simpulo, ut dicitur, Gratidius, quos post filius ejus Marius in Aegaeo excitavit mari. Hactenus Cicero. Quantum igitur conjectura consequi licet, in simpulo fieri dicebatur, quod vel clanculum, vel in re minuta atque humili fieret. Est enim simpulum, auctore Festo, vas parvum non dissimile cyatho; unde mulieres rebus divinis deditae simpulatrices vocentur. M. Varro scribit vas esse minutim fundens, in cujus locum successerit epichysis; unde veteres res minutas nulliusque precii simpularias appellabant. Plinius libro XXXV, cap. XII: In sacris quidem etiam inter has opes non myrrhinis crystallinisve, sed fictilibus prolibatur simpulis innocentius. Attestatur et M. Varro, cum apud Nonium Marcellum ait deos ipsos vili simpulo invitari. Item Apuleius: in hodiernum, inquit, populus Romanus diis immortalibus simpulo et Catino fictili sacrificat. Sunt qui pro sympulo legant sympuvium, cujus meminit Juvenalis satyra sexta: Aut quis Sympuvium ridere Numae nigrumque catinum At Vaticano fragiles de monte patellas Ausus erat ? M. Tullius in Paradoxis: Quid autem Numa Pompilius ? minusne gratas diis immortalibus capedines, ae fictiles urnulas fuisse quam delicatas aliorum pateras arbitramur ? Polemon apud Athenaeum libro undecimo tradit ad ipsius etiamnum aetatem Graecos quosdam bibere solitos ex fictilibus, velut Argivos in publicis conviviis ac Lacedaemonios in festis aut epiniciis aut nuptiis virginum. Proinde non absurdum videtur, si quis existimet sumptam allegoriam a puerorum lusu, quo solent per fistulam angustam in simpulum inflantes quasi fluctus quosdam et aquae strepitum excitare. 1174. ΙΙ, II, 74. Proteo mutabilior Πρωτέως ποικιλώτερος, id est Proteo mutabilior, in vafrum et versipellem competit. Lucianus in Sacrificiis Jovem ποικιλώτερον αὐτοῦ Πρωτέως appellat, quod se subinde in alias atque alias formas transfiguraret. Plato in Jone: Ἀλλ’ ἀτεχνῶς, ὥσπερ ὁ Πρωτέυς, παντοδαπὸς γίγνῃ, στρεφόμενος, ἄνω καὶ κάτω, id est, Sed prorsus Protei in morem in omnem speciem verteris, surusm ac deorsum teipsum distorquens. Horatius in eos, qui facile vertunt sententiam: Quo teneam vultus mutantem Protea nodo ? Idem alibi: Effugiet tamen haec sceleratus vincula Proteus. Protea vocat tergiversantem, et quem Graeci vocant δυσφώρατον, id est deprehensu difficilem. Porro fabulam Protei notiorem arbitror, quam ut hic sit recensenda. Extat apud Homerum Odysseae quarto et apud Maronem quarto item Georgicon. Simili figura diceretur et Vertumno inconstantior. Nam hic deus in omnigenam speciem sese variat, unde et nomen reperit apud Latinos. Horatius: Vertumnis, quotquot sunt, natus iniquis. Hujus meminit Ovidius describens, quemadmodum amans Pomonam deam alias subinde formas assumpserit. Et εὐμεταβολώτερος Ἐμπούσης, id est Empusa mutabilior. Cujus mentionem fecit Lucianus in commentario De saltationibus: Ἴδοις τ’ ἅν οὖν αὐτοὺς πρὸς τὸν αὐτὸν καιρὸν ὠκέως διαλλαττομένους καὶ αὐτὸν μιμουμένους τὸν Πρωτέα. Εἰκάζειν δὲ χρὴ καὶ τὴν Ἔμπουσαν τὴν ἐς μυρίας μορφὰς μεταβαλλομένην, id est Videbis igitur ipsos eodem in tempore subito in aliam transfigurari speciem atque ipsum referre Proteum. Quin et Empusae exemplum conferre oportet, quae sese in innumerabiles vertit formas. Meminit hujus Aristoph. in Ranis: Καὶ μὴν ὁρῶ νὴ τὸν Δία θηρίον μέγα. Ποῖόν τι ; Δεινὸν· παντοδαπὸν γοῦν γίγνεται. Σότε μὲν βοῦς, νυνὶ δ’ ὀρεύς, τότε δ’ αὖ γυνὴ Ὡραιοτάτη τις. Ποῦ ἐστι ; Υέρ’ ἐπ’ αὐτὴν ἴω. Ἀλλ’ οὐκ ἔτ’ αὖ γυνή ᾿στιν, ἀλλ’ ἤδη κύων. Ἔμπουσα τοίνυν γ’ ἐστί, id est At maximam profecto video beluam. Qualem ? Novam, quae in cuncta subito vertitur: Modo bos, modo autem mula, rursum foemina Pulcherrtma. Age ubi est ? Recta ad illam jam feror. At rursus haud est mulier, imo jam canis. Empusa proinde est. Interpres adscribit Empusam spectrum quoddam esse, quod ab Hecate soleat emitti videndum miseris et calamitosis. Ιd subinde consuevit aliis atque aliis formis exhibere sese. Quidam existimant meridianis horis apparere solitum iis, qui parentant Manibus. Quod quidem haud scio an recte possit referri ad id, quod extat in Psalmis Hebraeorum: Ἀπὸ συμπτώματος καὶ δαιμονίου μεσημβρινοῦ, id est Ab occursu et daemonio meridianio. Sunt qui hanc ipsam Hecaten affirment esse. Narrant autem uno videri pede, unde et nomen inditum putant Ἔμπουσαν οἱονεὶ ἑνίποδα. Demosthenes ait Aeschinis matrem, cui ipse Leucotheae nomen mutasset, appellatam fuisse Empusam, eo quod quaestus gratia quidvis et faceret et pateretur. 1175. ΙΙ, II, 75. Amicus magis necessarius, quam ignis, et aqua Ἀναγκαιότερος πυρὸς καὶ ὕδατος ὁ φίλος, id est Amicus magis necessarius, quam ignis, et aqua. Hyperbole proverbialis admonens neminem esse tam divitem aut potentem, quin opus habeat amicorum officiis. Quemadmodum enim citra ignem et aquam non constat hominum vita, ita nec sine consuetudine atque opera familiarium, quos ob id ipsum Latini necessarios vocant, ut amicitiam necessitudinem. Innuit adagium duo quaedam maxima commoda colligi ex amicitia: voluptatem et usum. Nihil est enim neque jucundius igni, neque utilius aqua. Quamobrem scripsit Horatius: Nil ego contulerim iucundo sanus amtco. Item Euripides apud Plutarchum: Εἰς ὄμματ’ εὔνου φωτὸς ἐμβλέψαι γλυκύ, id est Dulce est tueri hominis amici lumina. Recensetur adagium a Plutarcho commentario, quem inscripsit Quo pacto sit dignoscendus assentator ab amico: Καθ’ ὃ δὴ καὶ λέγεται πυρὸς καὶ ὕδατος ὁ φίλος ἀναγκαιότερος, id est Quapropter dicunt etiam amicum igni quoque et aqua magis necessarium esse. Exstat et apud Aristotelem in Moraalibus, et apud Ciceronem in Laelio. Hodieque vulgus indoctum habet in ore, quod est verissimum, tolerabilius vivi sine pecuniis, quam sine amicis. 1176. ΙΙ, II, 76. Lupus circum puteum chorum agit Λυκὸς περὶ τὸ φρέαρ χορεύει, id est Lupus circum puteum chorum agit. In eos dicetur, qui sumpta inaniter opera spe sua frustrantur. Aiunt enim lupo morem esse, ut si quando sitiat, nec tuto se possit demittere, circum puteum oberret frustra inhians aquae, quam non possit contingere. Sunt qui paroemiam inde ductam existiment, quod aliquando veniat usu, ut lupus pecudem aliquam aut hominem insectetur; qui postea quam se in puteum quempiam altiorem metu demiserit, obambulat ille velutique saltantium in modum in orbem circumagitur praedae cupiditate, qua tamen potiri non queat. Plutarchus in commentario, cui tituius Quomodo possit adulator ab amico dignosci: Ὧι χρώμενοι προσαπολλύουσιν αὐτούς, τὴν περὶ τὸ φρέαρ ὄρχησιν ἀτεχνῶς ὀρχούμενοι, id est Qua qui utuntur, se ipsos quoque in Perniciem adducunt, re vera saltationem illam circum puteum saltantes. Loquitur autem de dicacitate intemperanti et virulenta, qua fit, ut nec illis quicquam utilitatis adferamus, in quos dicimus, et nobis ipsis maximum malum conciliemus. Refertur adagium a Zenodoto, Suida, Diogeniano. 1177. ΙΙ, II, 77. Lydius currus Λύδιον ἅρμα, id est, Lydius currus. Hoc scommate notabantur, qui in certamine quopiam longe ceteris essent inferiores. Et Παρὰ Λύδιον ἅρμα θέεις, id est Juxta Lydium currum curris. Plutarchus in libello, quem inscribit De dignoscendo assentatore ab amico: Σὸν δὲ κρείττονα τρέμει καὶ δέδοικεν, οὐ μὰ Δία παρὰ Λύδιον ἅρμα πεζὸς οἰχνεύων, ἀλλὰ παρὰ χρυσὸν ἐφθόν, id est Caeterum superiorem metuit ac veretur, non hercle ad currum Lydium pedes ingrediens, sed ad aurum purum. Refertur adagium a Diogeniano. Quidam ad Pelopem Lydum referunt, qui suo curru vicerit Oenomaum socerum, in quibus est Gregorius Nazianzenus, sic usurpans, ut dicat, se tanto esse inferiorem eximiis Basilii virtutibus, quantum pedes abest a Lydio curru. Effertur et ad hunc, ut dixi, modum paroemia: Παρὰ Λύδιον ἅρμα θέειν, id est Praeter Lydium currum currere, aut juxta Lydium currum, ut pedes intelligatur certare cum Lydio curru velocissimo, quod quidem certamen nimis inique comparatum videatur. Achilles apud Euripidem in Iphigenia Aulidensi pedestri cursu certat cum quadriga et vincit. Plutarchus in vita Niciae e Pindaro allegat: Οὐ γὰρ μὰ Δία, inquit, παρὰ Λύδιον ἅρμα πεζὸς οἰχνεύων, ὥς φησι Πίνδαρος, id est, Non enim per Jovem juxta Lydium currum pedes incedens, ut inquit Pindarus. Herodotus libro primo tradit olim Lydios prae ceteris equitatu valuisse nec aliter fere nisi ex equis pugnare. 1178. ΙΙ, II, 78. Cinclus Κίγκλοι, id est Cincli, rusticano proverbio dicebantur praeter modum pauperes, quibus neque domus esset, neque quidquam, quod suum possent dicere. Qualem Catullus describit Furium, cui neque villula fuerit, neque domus, neque arca. Cinclus enim avis quaedam est imbecillis atque invalida, ita ut non possit ipsa sibi proprium nidum parare, proinde ova nidis supponit alienis. Unde et rustici verterunt in adagionem, ut mendicos, et errones cinclos vocent. Auctor Aelianus libro De natura animantium duodecimo. Quod genus homines Graeci ἀνεστίους vocant, hoc est expertes penatium. Suidas tradit cinclum avem esse maritimam, gracilem, nulloque ferme corpre, cui peculiare sit clunium pennas subinde movere, unde et nomen additum σεισοπυγίδι, nimirum ab agitatione caudae; eam proverbio fecisse locum, quo Menander sit usus in Thaide: Πτωχότερος εἷ λεβηρίδος καὶ κιγκάλου, id est Mendicior Leberide atque cincalo; hinc κιγκλίζειν dici pro eo, quod est commoveri et obstrepere. 1179. ΙΙ, II, 79. Quae sub alis sunt Αἱ ὑπὸ μάλης πράξεις, id est facta subalaria, proverbiali figura dixisse videtur. Plutarchus in commentario, quod inscribitur Quo pacto sit dignoscendus adulator ab amico: Πόνου, inquiens, καὶ σπουδῆς ἁπάσης ἀπολειπόμενος, ἐν ταῖς ὑπὸ μάλης πράξεσιν ἁπροφάσιστός ἐστιν, id est Ad laborem et res honestas segnis, in his rebus, quae sub ala fiunt, nihil recusat. De adulatore loquitur ad honesta officia tum pigro, tum inutili, ad voluptuaria ministeria prompto: videlicet ad scortum cum fide adducendum, ad comparanda opsonia, ad instruendum convivium. Equidem opinor ob id adulationi sub alis sedem datam esse, quod hae corporis partes titillationem praecipue sentiant, sive ob cutis tenuitatem, sive quod insolitus nobis earum contactus partium, sive quod is locus venulas habeat, quibus frictu calefactis ejusmodi nascatur delectatio. Aristoteles sectione XXXV, problemate II indicat sub alis potissimum ac sub pedum vestigiis fieri titillatione, conjectans in causa esse vel quod ibi cutis sit mollior, vel quod contactus sit insolens, quod idem usu venit in auribus. Quid autem aliud est adulatio, quam aurium pruritus quidam et gargarizatio ? Unde Lucianus in dialogo quodam Charontis, Menippi, et Mercurii philosophum quempiam omnibus exuens vitiis: Ἓν ἔτι τὸ βαρύτατον ὑπὸ μάλης ἔχει. Σί, ὧ Μένιππε ; Κολακίαν, ὧ Ἑρμῆ, πολλὰ ἐν τῷ βίῳ χρησιμεύσασαν αὐτῷ, id est Unum quiddam adhuc sub alis gestat, quod est omnium gravissimum. Quidnam, Menippe ? Adulationem, Mercuri, quae illi plurimum attulit emolumenti in vita. Nisi si quis malit ὑπὸ μάλης ita dictum, ut alibi Lucianus dixit ὑπὸ κόλπου, id est sub sinu, significans eum Veneris usum, qui non vacat turpitudine.
