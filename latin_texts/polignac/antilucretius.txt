Magnum opus aggredior, Quinti, de Numine summo 
Dicturus. Quid enim toto praestantius Orbe est, 
Quam Sator et Princeps orbis? Quid dignus omni 
Et cura et studio et nostra conamine mentis? 
Quid, si metimur vires, magis arduum et audax, 
Quam rem infinitam brevibus comprendere chartis? 
Rem, causam rerum, veram Rem: quam sua partim 
Ostendunt celantque opera; et caligine luci 
Permixta, veluti Solem trans nubila monstrant 
Inde hominum mentes saepe in diversa trahuntur 
Num fati nexu, an positae vi legis eant res. 
Hinc alios dubitare quidem, at nescire videmus 
Cur dubitent; optare tamen ne funditus esset 
Arbiter humani generis, Iudexque tremendus. 
Quin alios, pellax Epicuri dogma secutos, 
Fortunae arbitrio Mundum permittere, et omnem 
Conculcare metum, vitae mortisque futurae 
Securos. Tantum potuit suadere libido! 
Hos contra bellum gerimus; Sectaeque superbae 
Reliquias, vana pro libertate rebelles, 
Et celebrem, quo se iactat mala turba Poetam 
Obruere et animus, Musasque ad vera vocare. 
SED quid ego hic Musas? Te Causa et Regula Mundi 
Omnipotens, aeterna Dei Sapientia, Virtus 
Et Mens, et Ratio, Vitae Dux Optima nostrae, 
Ipsaque lux animi, Te solam in vota vocabo. 
Huc ades, et Vati longum da, ferre laborem. 
Per te cuncta suo ?ant Ordine, cuncta videri. 
Tandem, et nativis possunt emergere ab umbris. 
In te discendi nobis innata voluntas 
Pascitur, et veri nunquam satiata cupido. 
Incute vim dictis, propriamque ulciscere causam. 
TU vero, Quinti, praeceps quam forte iuventus 
Incautum abripuit, legique inimica voluptas; 
Aut acris vigor ingenii, plerumque recusans 
Cum populo sentire, iugo subduxit, et aevi 
Impulit aeterni magnum tentare periculum ; 
Pone modum, quaeso. Ne te auferat ebrius ardor, 
NEU clausos radiis oculos opponat apertis. 
Indociles animi primum compesce tumultus, 
Utere mente tua. Procul anticipata repelle 
Iudicia; et recto librans examine lances 
Hanc demum, audita causa, complectere partem, 
Quam mens, et ratio veri studiosa probabit. 
O utinam, dum te regionibus infero sacris, 
Arentem in campum liceat deducere fontes 
Castalios, versis laeta in viridaria dumis, 
Ac totam in nostros Aganippida fundere versus! 
Non mihi quae vestro, quondam facundia vati, 
Nec tam dulce melos, nec par est gratia cantus. 
Reddidit ille sua Graiorum somnia lingua; 
Nostra peregrinae mandamus sacra loquelae. 
Ille Voluptatem et Veneres, Charitumque choreas 
Carmine concelebrat: non Veri dogma severum: 
Triste sonant pulsae nostra testudine chordae. 
Olli suppeditat dives natura leporis. 
Quidquid habet, laetos summittens prodiga, ?ores. 
Illius ad plectrum suspirant mollius aurae; 
Gratior et coelo radius descendit ab alto. 
Si terram aspicias, nemorum tibi porrigit umbram 
Garrula per clivos elabitur unda virentes; 
Lactea fertilibus decurrunt ?umina campis; 
Suave canunt pictae volucres; perque humida prata 
Nil nisi fecundosque greges, armentaque monstrat 
Laeta boum, saltant pecudes, pecudumque magistri 
Aeneadum genitrix felicibus imperat arvis 
Aeriasque plagas recreat, pelagusque profundum. 
SIC rident Musarum hilari fucata colore, 
Quae de Cecropia mendacia fonte propinat. 
Talia et hospitibus praebebat pocula Circe 
Littore in Ausonio, fugit quae cautus Ulysses. 
Cuius ad exemplum potiori iure monemus, 
Quem tenet illecebris captum sapientia mendax, 
Soligene spernat fallacia munera Nymphae; 
Ne rudat in stabulis, demens, sub pelle ferina: 
Hortamur, fugiat Circen, ac se sibi reddat. 
Numinis hic laudes, hic Numinis omnia plena. 
Pieridum si forte lepos austera canentes 
Desicit; eloquio victi, re vincimus ipsa. 
Tu modo non surdam nostris da cantibus aurem. 
QUID strueret, Divos olim qui sinxit inertes, 
Ac similes nullis; confertaque femina rerum, 
Et casu caecis inter se nexa catenis; 
Aeternas atomos quibus omnia nata gerantur; 
Atque animos hominum pereuntes mortis ab ictu; 
Ipse libens aperit considentissimus almae 
Praeco Voluptatis, nullo ne pudore fatetur 
Nempe gravi populos sub Religione iacentes, 
Commoda cum fugere ac votis pugnare videret, 
Noctis ob horrorem Stygiae,strepitumque Acherontis; 
Aut aevum infelix corde inter gaudia maesto 
Aegre agitare metu Superam; et peccare trementes; 
Continuo, fortem gentis miseratus acerbam, 
Numinis et famam et cultum convellere primus 
Instituit; Coeli et tonitralia templa lacessens, 
Eripuit fulmenque Iovi Phoeboque sagittas; 
Et mortale manumittens genus, omnia iussit 
Audere, ac leti pulso terrore beavit. 
IPSE quidem veritus sectam infamare recentem, 
Iure dato sceleri cunctis si cuncta licerent, 
Haud nullo voluit cohiberi pectora freno: 
Quin duce Natura, certum moderamen in ipsis 
Deliciis, sic fama refert, servare solebat. 
Non odio Vitii tamen, aut Virtutis amore, 
Cui Vitium Virtusque nihil nisi somnia; tantum 
Ne dolor immodici comes, aut extrema capessens 
Laetitiae, placidam temeraret forte quietem: 
Aut aestus irarum ex ambitione suborti, 
Lictorumve metus, Vel pro lictoribus ultrix 
Cura secuta nefas, macularent praemia vitae. 
SED non effusos valuit componere motus; 
Nec rexit, quas ipse semel laxarat, habenas. 
Quippe gubernator, dum per?ant aequora venti, 
Nutantem imprudens clavum si quando remisit, 
Nequicquam hortatur nautas, ut turgida vela 
Colligere, ac tensos properent solvisse rudentes; 
Quo venti fluctusque ferunt, volat avia puppis. 
Aut ubi saxifrago longum obstitit ardua moles 
Torrenti, subito, si prima repagula frangas, 
Cetera, qua data porta, furens perrumpet aquae vis. 
Ergo stravit iter vitiis, spe lusus inani, 
Cum semel exegit moderantes omnia Divos. 
Nec generi nostro libertas reddita; verum 
Mutati Domini: regnumque infrena cupido 
Invasit, quod erat Divum legisque supremae. 
NAM quis Iustitiae locus, aut quae regula morum 
Esse potest, dum nil praeerit quod legibus aequis 
Contineat mortale genus, doceatque vel intus 
Congenito splendore animos, vel vocibus aures 
Personet, ac possit certis ostendere signis 
Fasqua nefasque! Boni siquidem iam nulla futura est,i 
Nulla mali ratio; sed pessima et Optima quaeque . ' 
Vanus opinandi mos arguet. Omnia porro 
Facta hominum in sese, conspectaque mente sagaci, 
Laudis et opprobrii vacua invenientur; idemque 
Prorsus erit facinus leto eripuisse parentem, 
Aut ferro, amplexus inter, iugulasse cruento. 
Nam quod in his rebus genitrix Natura ministrat 
Humano generi lumen, te iudice vanum est; 
Ipsa tibi cum lucis inops et caecus putetur. 
Hinc scelus in tenebris admissum, obscuraque virtus 
In pari erunt pretio; pendebit utrumque vagantis 
Arbitrio vulgi, nec erit nisi nomen inane. 
QUAE simul ebiberit vestro de fonte venena 
Quilibet, in vetitum per se iam pronus et ardens, 
Cui Natura ferox, cui sanguis pectore fervet, 
Quique Deos temnens omnique timore solutus, 
Crediderit sibi nil melius quam vivere laute, 
Optatisque frui; post funera quemque futurum, 
Qualis erat nondum genitus; casu omnia nasci, 
Omnia dissolvi; nec formidabile nobis, 
Dum sumus atque brevi mortales vescimur aura, 
Esse aliquid praeter luctum infestosque dolores; 
Ecquid eum petulantem avidumque morabitur ultra, 
Si modo conspectus hominum fugisse licebit, 
Quin stupret, rapiat, iugulet, perimatque veneno, 
Dum iubet ingenitus furor, et Regina Voluptas! 
Nam quocumque animi protruserit impetus atrox, 
Quidquid in his rebus caveas, Epicure, monendo 
Illic votorum sinis supremaque meta est. 
Nec Superis video demtis, quae causa supersit, 
Quae ratio, cur a placitis sibi temperet unquam 
Ille miser, tantos et frustra comprimat aestus. 
FORTE pudor, proprioque latens in pectore testis? 
At si nil peccasse putat qui poenitet ipsum? 
Qui pudet? Iste dolor sceleris sibi conscia tantum 
Pectora sollicitat, non est ea cura quietis: 
Obtudit internos secura licentia morsus. 
Nonne tuae fuit artis eam obmutescere vocem, 
Et sacra congenitae legis monumenta resigi; 
Ne qua Voluptatis liquidos aerumna lepores 
Insiceret, neu quis veniens temerarius angor 
Rumperet alterius iucunda oblivia vitae 
Si tales acuunt igitur mihi pectora sensus, 
Ut me peccandi vehementius urgeat ardor, 
Quam pudor aut metus; et nil me iam continet ultra 
Non modo fas fuerit cunctas infringere leges, 
Peccare officium est, unum scelus esse pudentem. 
HAEC in Aristippum convicia forte refundis: 
Sed nec Aristippi fuerat sententia peior; 
Solum e doctrina quaecumque horrenda sequuntur 
Democriti atque tua, veracior ille professus. 
Quippe ubi pro summa rerum, pro sine supremo est. 
Quod me delectat, cumque id mihi dulce videri 
Non possit, quo comprimitur succensa libido 
Quin ego damnatam Venerem, quin furta maritis 
Detestata sequor, fraudes, artemque Sinonum 
Et rabidos Bromii patris Evantumque furores? 
Nam defraudari genium vetat alma Voluptas: 
Ni potiar votis, mihi tunc dolor m inruit ingens; 
Et nequeo, si me dolor afficit, esse beatus. 
Quid me hominum leges, quid famae cultus inanis, 
Quid mala me tardae revocent praevisa senectae, 
Forsitan et nunquam venturi incommoda morbi 
Censorisve supercilium, quem sibilat omni 
Laeta ioco, plaudensque suo sibi ?ore Iuventus? 
Quin urbem exuro patriam, si pascere ?ammis 
Crudeles oculos iuvat, et superare Neronem? 
Namque Voluptatem sequitur germana Tyrannis. 
Ille voluptatis laesae reus, ille virenti 
Pungendus thyrso, sibimet qui infensus et hostis 
Abstinuit Venere et vino, graviora secutus 
Concilia; atque sui domitor sudavit et alsit. 
HINC tua non mirum si te schola prodidit olim 
Praeceptisque tuis tua per precepta rebellans, 
Se Cyrenaeis gregibus commiscuit ultro. 
Nam cË˜m crediderit demens, quaecumque doceres, 
Quo potuit vitare modo, quaecumque vetabas? 
Non suasi ut facerent, ais, imo vivere iussi 
Pacatos, omnemque animo secludere motum 
Vivere iussisti pacatos! Qui bene nati, 
Hoc sine te faciunt; et qui male, si bene vivant, 
Torquentur. Porro iussisti vivere laetos: 
Cumque laborando, corpusque animumque domando. 
Laetitiam non inveniant, huc sponte feruntur, 
Est ubi laetitiae seges, et fuga certa doloris: 
Edocti per te sibi nil post fata timendum, 
Quidquid agant; sibi nil sperandum, quidquid omittant 
SAEPE Voluptatis causa mittenda Voluptas, 
Adiicis; interdum iuvat abstinuisse cupito. 
Vera canis, fateor: contrarius at tibi pugnas. 
Nam tu, namque tui similes clamare soletis, 
Laetitia melius nihil est, peiusque dolore? 
Nonne Dionaei resonant liis vocibus horti? 
Nonne, et iucundi cum sit iactura, dolori est? 
Ergo, ne doleas, quodcumque placebit habendum 
Iure tuo; nec honos, nec fas obstitere possunt; 
Atque Voluptati laxae immittuntur habenae 
Sin autem abstinuisse bonum est, illudque fateris; 
Cur me infelicem, si Religionis amore 
Abstineam, vocitas? Te sum felicior ipso. 
Nam tu. si vincis, tua te victoria torquet; 
Me mea delectat: si mavis denique vinci, 
Quam sic torqueri, confessus es en data porta. 
Flagitio, vitiis retinacula nulla supersunt 
Imo, inquis, superant; poenae metus atque malorum 
Quae tandem patitur scelus et peccare libido. 
At semel amota metuendi Numinis ira, 
Cur levior multo turbaret pectora terror? 
An contemptor ego Superum legisque supremae, 
Humanas leges et Iudicis ora timerem? 
Aut si me cupidum poenae brevis alligat horror, 
Heu! miser in laqueos recido, quos te duce sidens 
Rumpere sperabam: iam me dolor et metus angit, 
Iam moveor, cura sed deteriore subactus; 
Et gravis ipse mihi censor, vix liber ab omni 
Religione, novas subeo smilesque catenas; 
Atque minus digna crucior formidine mentem. 
Ah! meliora precor. Si cui mactanda Voluptas, 
Est mactanda Deo. Neque enim peritura merentur 
Sic aliis praeponi alia, ur praesentia cedant 
Venturis. Igitur tibi nunc hodierna libido 
Imperet; aut ratio si qua est permissa futuri, 
Sic caveas, ut sit melius praefente futurum: 
Non, ut momentis redimas momenta, sed omne 
Lucreris, parvi iactura temporis, aevum. 
Nullus enim prudens terram versabit arator, 
Si quantum illa sonum bis terque inversa recepit 
Frumenti, tantum posthac fine foenore reddat; 
Omnis quippe leves labor irritus iret in auras; 
Sed versabit, uti modico de semine largas 
Eliciat segetes, ac messibus horrea rumpat. 
AST Epicureus quamvis timor ille satis sit 
Nonnullis, qui se ad tempus fortassis et aegre 
Contineant; haud propterea virtutis amantes 
Efficere, atque animis vitium restinguere posset 
Nam virtutis amor multum formidine distat 
Carnisicis, vel rumorum, vel carceris atri, 
Plus vitii poena, vitium execratur honestas: 
Illo etsi posset Felix evadere, nolit. 
Nec tantum refugit maculari crimine dextram, 
Aut complere nefas; etiam voluisse recusat: 
Si factorum alitur radix et causa cupido? 
Et merito: quid enim prodest absistere factis, 
PLURIMA praeterea non ulli obnoxia legum 
Crimina patrari certum est, quae tu quoque damnes 
Nam faciunt hominem nequam, tortoribus etsi 
Non tradunt. Super his non currit calculus ater 
Nec reus arbitrium trabeati Iudicis horret. 
Immemor ut si quis benefacti damna rependat; 
Si fremat invidia, cum fert sua praemia virtus 
Non siet promissis; arcana recludat; avarus 
Mendax, consilii malesani subdolus auctor; 
Aut sidei sine teste suae concredita tollat, 
Ambitione tumens et honorum sedulus auceps, 
Contendat maculis alienam aspergere famam, 
Annonae gravitatem, ex qua ditescere possit, 
Aut patriae cladem exoptet, funusque parentum, 
Deneget auxilium rogitanti; praegravet omnes 
Infra se positos, inopem viduamque gementem 
Obterat; insontem Iudex pervertat iniquus 
Venali trutina, et Domine suffragia donet, 
Interea, quae summa. mali est, simulator honesti. 
Haec, si aberit Deus ultor, in omnia proruet audax 
Crimina, quem fallax trahit in tua castra. Voluptas. 
Et quidni faciat, quando nil sanctius illi est? 
QUOD si talis erit, magis illum ut mitia facta 
Delectent, nec tam violento ferveat aestu, 
Ut desiderio potiundi victus et exlex, 
Humani turbare velit consortia coetus; 
Non ea doctrinae laus est, quae gaudia tantum 
Imperat, ac suadet genio indulgere procaci: 
Naturae potius placidae et tranquilla petentis, 
Quam fortuna dedit, non ars formavit; et unus 
Materiae parit occursus sine lege vagantis. 
Sic mansueta bidens, laetis quae montibus herbam, 
Aut fruticum teneros apices innoxia carpit, 
Non habet unde lupo se praeferat, atque leonis 
Carnivoram rabiem et truculentas arguat iras. 
Scilicet hanc mitem, hos fecit natura rapaces. 
Credo equidem a placidis dirum nil posse timeri: 
Sed quonam se more gerent, quos taetra libido 
Protrahit in vetitum, magis ex obstantibus ardens? 
Ceu violentia sitis fervore accensa febrili, 
Quam decumbentis nunquam patientia vincet 
Improba, sed lymphae solo placaveris haustu. 
NULLA quies animo Thesei, dum Phaedra soror 
Gratior incestum venis instillat amorem, 
Ni Phaedram abducat tacitus, pactosque Hymenaeos 
Deserat. Infelix Ariadne? Ni tibi silo 
Direxisse vias per inextricabile textum 
Proderit, ac vitam immemori servasse marito? 
Nec iurata fides, meritis nec praemia tantis 
Debita, nascentem poterunt extinguere flammam! 
Uritur interea culpae sibi conscius heros: 
Quid faciet? Placitone furens pugnabit amori? 
Sedatur citius victrix, quam victa cupido: 
Hinc animo pax alma redit; pax ista, Voluptas, 
Haec, Epicure, tibi praeludens, cogitat: ergo 
Exsolvit nexus omnes, iura Omnia rumpit 
Perfidus, ignotis moribundam linquit in oris, 
Ac duplices frustra tendentem e littore palmas. 
NULLA quies animo Phaedrae cum vidit aegrestem 
Hippolytum, nulla esse potest, ni vicerit acre 
Pectus, et in thalamos persuaserit ire paternos 
Usque adeo insanit, cum diro carpitur igni 
Filia Pasiphaes! Ergo contempta peribit, 
Cogeturque mori! Sed non morietur inulta: 
Privignum insontem perdet. Quot crimine ab uno 
Crimina? Quot pravo cumulati in corde furores? 
NATUS ad arma furit Macedo: ni perdomet Orbem; 
Ipse sui est impos; domitus nec sufficit Orbis. 
Dic age, dic Pella cesset regnator in urbe, 
Ac dominos Asiae Persas patiatur et Indos 
Quod ubi deterior tranquilla pace videtur 
Gloria, tot curis, tam multo sanguine parta. 
Nonne vides, magni quid Caesaris una cupido 
Turbarum excivit populis, quot in Orbe tumultus! 
Quot nutu quassata viri sunt moenia, gentes. 
Eversae, quantis ?uxit cruor undique rivis, 
Cum de Pompeio ac caesis de civibus egit 
Et patriae prisca de libertate triumphum? 
Dic, ut consistat potius Rubiconis in ora, 
Et Romae, cives inter gentemque togatam. 
Secure vivat privata forte beatus: 
Respondent ambo: sedeas tu, quando sedere 
Tanta tibi; nobis est belligerare Voluptas. 
DICERE non prodest igitur: mihi sola cupido 
In rebus servare modum; infestare quietem 
Alterius fugio, mea ne infestetur; honestis 
Artibus exornare animum, et virtute beati 
Maluerim, quam deliciis, quae corpora mulcent: 
Talis erat quondam nostrae dux ille cohortis. 
Esto: etenim tecum super his contendere nolim. 
At cunctos homines agitat non una cupido. 
illa tibi forte est: aliis diversa probatur. 
Porro quemque trahit sua, non aliena Voluptas. 
Quam si quisque sequi, ne sit miser . absque futuri 
Debeat intuitu, fas est quodcumque lubebit: 
Et quo iure bonas tua te direxit ad artes, 
Non alio impulsu, nisi quem dabat ipsa voluntas, 
Te quia progenuit casu Natura modestum; 
Hoc ipso pariter mea me in scelus omne vocabit, 
Non alio impulsu, nisi quem dabit ipsa libido, 
Si pravum casu Natura crearit eodem. 
Et ?occi faciam quidquid suadebis honesti, 
Si bona nulla mihi, nisi quae iucunda videntur, 
Aut nihil hac vita melius proponere possis. 
Nam iucunda meis haec tantum sensibus esse, 
Quae desiderio sunt convenientia, novi. 
At desiderium in nobis ex indole nostra 
Nascitur, ut certis veniunt sua. semina terris. 
Et tua lex igitur facit ut mihi, non tibi credam. 
POSTREMO dices, si non formidine, saltem 
Componi recta poterit Ratione Voluptas; 
Quam non insanam, non rerum extrema petentem, 
Sed medio volumus contentam, ut leniter illa 
Gens humana frui valeat mortale per aevum: 
Quo se more gerunt etiam sine Numine gentes. 
Verum quae nobis Ratio est, quam dicere rectam 
Iure tibi liceat, nostrae qui munia mentis 
Omnia, quin ipsas et mentes turpiter uni 
Fortuna tribuis? Quae certa lege reguntur, 
Haec recta esse queunt, sed in his quae forte cadent 
Progenerant atomi, nil certum, nil quoque rectum est. 
Nativam qui legem internaque dogmata nescit, 
Seque putat casu factum, nihil ille profecto 
Cum recta commune sibi Ratione fatetur. 
Nam quod percipimus, fortuna est, atque ita quondam 
Formari poterant homines, ut falsa putarent 
Quae nunc certa putant, et bis duo quinque viderent, 
Parvum etiam et stultum, quod nunc laudabile ducunt. 
Tale voluptati frenum iniecisse quid ergo 
Te iactas, quod inane iubes vanumque putari? 
NAM quod apud Sinas, ubi Solis prima renati 
Tela micant, studio celebres, legumque peritos 
Fama refert quosdam nullo mercedis amore 
Virtutem colere, ac Vitium formidine nulla 
Poenarum toto certatim excludere regno; 
Non tamen est aliqua fine Religione, nec omni 
Speque metuque vacat speciosa haec Regula morum, 
Et componendae lex ferme Stoica. vitae. 
Aeternam saltem normam, Verique Bonique 
Nativum exemplar non inficiantur, et Orbis 
Nescio quam veluti Rationem immotaque iura, 
Quorum a legitimo minimum desciscere cultu 
Non mode grande nefas, sed et irreparabile damnum. 
At quae iura tibi, quae lex, quae norma, quis ordo 
Quem non intulerit casus, mensve edita casu 
Nil solidum tibi, nil verum, nisi sola Voluptas. 
Unde voluptatem penes est adscribere rebus 
Iustitiae scelerisque notam, et ius dicere menti: 
Ut sua cuique Deus iam siat dira cupido. 
Sic et Iunones proprias, Geniosque Deosque 
Restituis, casu nobiscum et sorte creatos. 
Propria nam quidquid Natura requirit ab uno 
Quoque hominum, haec ipsi Venus est, Venus omnia subdens, 
Hoc cohibenda minus, quo quid vehementius ardet. 
Non aliter quam si patulo Neptunus hiatu 
Aggeribus ruptis Batavos exundet in agros, 
Claustraque dissiliant valido concussa Tridenti: 
Mergitur omnis humus: quaecumque ferocibus undis 
Obiicies frustra, Neptuni terra vorabit 
Ingluvies: rabido satius parere furori; 
Donec sponte sua re?uat, Corisque remissis, 
Ingentes demum liceat farcire ruinas, 
QUOD si permittam rectae Rationis ut usum 
Agnoscas, atque id nusquam variabile lumen 
Praeficias et iudiciis et moribus, ut sint 
Ad normam, nobis ergo simul esse fateris 
Nonnihil ingentium, quo libera facta regantur 
Ante Voluptatem; nec princeps amplius illa 
Censeri poterit, nec vitae regula nostrae: 
Imo pernicies hominum tabesque nefanda, 
Illius indomitos Ratio ni temperet aestus. 
Talis ad humanos usus convertitur ignis; 
Optimus ingratum membris depellere frigus, 
Extinctamque diem noctis reparare per umbram 
Et mollire cibum, et succos extrudere plantis, 
In calcem, in vitrum lapides mutare perustos, 
Et ferrum coquere et nigris fornacibus aurum: 
Quem si incauta manus tractaverit, ecce cremantur 
Tigna trabesque domus, tectis furit excita vento 
Flamma vorax; trepidi fugiunt per compita cives; 
Fit clamor gemitusque; volant contagia pestis 
Horrida, quae nullis poterunt succumbere lymphis; 
Templa ruunt; Omni de culmine depluit imber 
torridus; eversae fumant super aedibus aedes; 
Urbis ubi magna fuit, cinerum tolluntur acervi. 
Pervida sic toto bacchatur in Orbe Voluptas, 
Ac genus humanum vitiis grassantibus implet. 
Hanc si forte iugo subigas Rationis amarae, 
En subversa tibi ruit a fundamine moles; 
Nilque novi profers, quod non Academia pleno 
Dixerit ore tonans et Porticus atque Lyceum. 
Quod si debuerit Rationem antiere Voluptas, 
Ipsa sui et nostri domina est, frenumque recusat 
Tum Ratio genitrix virtutum et regula vitae, 
Serva Voluptatis tibi, non Regina videtur. 
Nunc, et vitium verbis obvolve modestis. 
SUNT qui Gassendo freti duce, sic Epicurum 
Defendant, nullum ut iactent genus huicce petitum 
Esse Voluptatis, nisi quod Virtute paratur. 
Hi fraudem ignorant virtutis nomine tectam; 
Fallacique viro nimium patienter adhaerent. 
Nempe quid est Virtus, quid Honestas, iudice Graio, 
Quem verbis lusi tanto dignantur honore, 
Tantis immeritum scribendo laudibus ornant? 
An Recti constans atque obfirmata cupido, 
Contra delicias, et cuncta pericula contra, 
Propositique tenax, vel cË˜m malesuada Voluptas 
Obstiterit, terrorve minantiaque ora Tyranni? 
Non ita; sed placiti, quodcumque sit, integer usus, 
Absque dolore, metu, vel sollicitudinis umbra. 
Illa supercilio rigidi sit digna Catonis: 
Est, Epicure, tibi ridens et blandula virtus, 
Carpere delicias caute, vitaque fruisci. 
Non quod honestum in se pulchrumque est, hoc tibi gratum, 
Nam si esset, qui Socratico, quid Pythagoraeo 
Tramite distares, quid Religione severa? 
Sed tibi quod gratum, seiuncta labe timoris 
Et curae, subito culpa vacat, atque decorum est. 
Abs te non igitur posita in Virtute Voluptas, 
Ast in ea Virtus, tantum ars est rite fruendi 
Natura, non Naturam Ratione domandi. 
Sed Virtus nulla est, nisi cum frenata Voluntas 
Subditur imperio rectae Rationis, et omnes 
Continet affectus, nostro qui pectore surgunt, 
Edomitosque iugo reprimit, si quando rebellant 
Et quo maiores poscit victoria curas, 
Tante nobilior, tanto magis inclyta Virtus 
QUORSUM ergo tot consiliis monitisque salubres 
Se primum docuisse vias Epicurus Athenis 
Iactat, et ad mores totum applicuisse regendos 
Ingenium, verae ante alios virtutis amicus; 
Si, quam vocem tenus laudat, re interficit ipsa? 
Dempsit ubi quidquid moderatur gaudia mentis, 
Invitat cunctas moderanda ad gaudia mentes. 
Non scelus, at sceleri subiunctum saepe dolorem, 
Detestatur id est scelus ipsum diligit, imo 
Commendat, si forte metu aut moerore vacabit: 
Et stimulos acres iam sponte ruentibus addit. 
Estne igitur toties hominum instiganda libido, 
Invisis abscedat uti vel amata sequatur? 
Quam si praeceptis arcendam a crimine censes, 
Ne vaga prorumpat; cur haec evertere tentas, 
Quae vestris longe momento et robore praestant? 
Nam si, dum Superos tremimus, dum fulmen Olympi 
Terribilesque minas iramque Tonantis, et Orci 
Supplicia aeternosque Erebi exhorrescimus ignes, 
Peccamus tamen, ac terras scelera omnia mergunt; 
Quid, si vindictae nullus timor? Undique caedes, 
Undique ?agitia; atque hominum natum esse pigeret. 
Si Virtutis eras avidus, rectique bonique 
Tam sitiens, quid Religio tibi sancta nocebat? 
Aspera quippe nimis vita est? Asperrima certe 
Gaudenti vitiis, sed non Virtutis amanti. 
Ergo perfugium culpae, solisque benignus 
Periuris ac foedifragis, Epicure, parabas. 
Solam hominum faecem poteras devotaque furcis 
Devincire tibi capita, indignaeque patronus 
Nequitiae tantum, scelerisque assertor haberi, 
Cui tales animos viresque atque arma ministras 
Degener ille Bonis etenim non in ingruit horror 
Quem perimis: sibi nec restingui Tartara poscunt, 
Quos bene gesta satis tranquillant; ipsaque morum 
Integritas, et parta quies moderamine casto 
Vindicat a misera longae formidine poenae. 
His procul anguicomae strident crepitantque ?agellis 
Eumenides; procul his aeterna incendia fumant. 
DECLAMATOREM, Quinti, me forte vocabis, 
Quod Iustum Rectum Epicuri a mente recidam, 
Illum nec patiar titulo Virtutis abuti; 
Atque hilarem Sectam probrorum aspergine tanta 
Commaculem. Verum hancce notam sibi solus inussit 
Ipse lubens, Mundo cË˜m legem, ac legis abegit 
Latorem; et nostrae lumen Rationis oriri 
Ex atomis; voluit caecis, ac forte coactis. 
Rectum nempe quid est? Illud quod regula firmat: 
Et Iustum? Quod lex faciendum praecipit: ergo 
Lex ubi nulla, nihil iustum est; ubi regula nulla, 
Nil rectum esse potest. Ratio Virtusque peribunt; 
Numine sublato, neque lex, neque regula perstant; 
Ergo nil iusti, nil recti permanet usquam: 
Filia Fortunae Ratio est, fictitia virtus. 
Incipe nunc adeo, fallax Epicure, videri 
Qualis es, ac tandem mentitos exue vultus. 
AT non attendis, Ratio dum innata fugatur 
Moribus ex hominum, atque animis proscribere Iustum 
Conaris, pariter Verum simul omne fugari. 
Nam Ratio nostros non tantum dirigit actus, 
Ast etiam quae sunt nobis extraria cernit 
Intuitu firmo: nec falli cauta veretur; 
Nam silet in dubiis, donec lux clarior umbras 
Dispulerit: cum splendor adest, testatur adesse, 
Iudicii tum certa fui; et quod iudicat, hoc est. 
Nam si res aliter quam clare conspicit, essent, 
Mentem perfida lux et non tuta tenebris 
Falleret aeternum; nil certi affulgeret unquam: 
Quin et vis animi foede omnis vana iaceret; 
Et nunc inter nos quae verba cupidine Veri 
Conferimus, sonitu in ventos ferrentur inani. 
Certum igitur nobis et ineluctabile, quidquid 
Perspicue viva Rationis luce videmus. 
Verum ex fortuito concursu principiorum 
Si mentes nostras et lucem effinxeris illam, 
Quo pacto, tibi quod certum est, verum esse probabis 
Casus erit quod Iam tibi sic appareat. Imo 
Sic potuere tuae coniungi semina mentis, 
Ut se aliter, quam sit, res omnis praebeat ipsi; 
Et quaecumque tibi iam nunc manifesta videntur, 
Quo manifesta magis, magis hoc contraria Vero 
Sint in se: quod si acciderit, temere omnia dicis. 
Maius parte sua. totum nunc credimus Omnes; 
Est fortasse minus; duplicatis quatuor octo 
Confieri, fortasse novem gignuntur. At illud 
Haud quisquam dubitat se se, dum cogitat, esse: 
Quidni etiam hoc falsum? Rationis lege perempta, 
Et lucem extinguis. Tua si doctrina manebit, 
Ut Iustum nihil est, verum nihil esse necesse est. 
Et quo Pyrrhonem gladio iugulare solebas, 
Hoc temet iugulas, hoc tu procumbis eodem. 
SED novus auxilio venit exspirantis amici 
Defensor, Iustum nativa lege doceri 
Qui negat, Hobbesius: nam praedicat arte repertum 
Cum coepere homines ad propria commoda nati, 
Atque fui tantum revera semper amantes, 
Alternis certare odiis, ac vivere rapto; 
Tunc, inquit, ne vis late daret omnia pessum, 
Ut pater et natus germanique, ut vir et uxor, 
Eiusdemque loci possent convivere cives, 
In coetus hominum quasdarn Prudentia leges 
Intulit ad commune bonum; queis publica sensim 
Utilitas, longique mali experientia, quamquam 
Invitos, timor imprimis parere coegit. 
Haec est, Hobbesium si consulis aut Epicurum. 
Iustitiae, necnon et Religionis origo. 
QUI de Iustitia, de Religione profanus 
Haec sine teste refert, liquido se prodit utrique 
Infensum, sed nil aliud probat. Haud ego gratis 
Fingere vana sinam. Vilescit origine tali, 
Nec vera est Virtus, quam sola creasse putatur 
Utilitas. Tamen hoc ipso victoria quaedam 
Obtigerit nobis, omen pignusque triumphi. 
Cum sine Iustitia, sine Religione fatetur 
Non poruissee hominum genus a feritate nefanda 
Primitus averti, sequitur, si neutra manebit, 
Pristina continuo redituram ad crimina vitam. 
PROTINUS hic possem, ni quem sequor ordo vetaret, 
Pectoribus nostris inscriptam ostendere legem, 
Et fas conspicuum Rationis lumine puro, 
Ante etiam Plebiscita aut consulta Senatus; 
Et naturam aeque Iusti Verique magistram: 
At ne digrediar, praesens in tempus omitto. 
Hoc tantum dicam: si nulla Bonique Malique 
Stet natura prius, legum quam edicta ferantur, 
Ius nil iuris habet; sed leges caeca libido 
Condidit, et ?uxo posuit fundamine: vano 
Iuri servire, iniusto est servire Tyranno. 
Nam cum ex arbitrio ius pendeat Omne, iuberi 
Id pariter potuit, posita quod lege vetatur; 
Quodque iubetur, idem potuit quoque lege vetari 
Iam vero commune bonum, quo nititur uno 
Hobbesius, ridenda viri commenda, refellit, 
Et sua eum discors ludit Sententia: quippe 
Si leges commune bonum genuisse putatur. 
Ergo aliquid, nondum prognata lege, fatendum est 
Esse boni: sua sunt igitur discrimina rebus. 
Quin etiam, quo vecordem male protrahit error 
Hobbesium! Solis si iusta iniustaque dicat 
Legibus enasci, sequitur, minus esse nefandum, 
Insontis letale viri in praecordia serrum 
Ultro demersisse, fidem quam solvere pactam: 
Cum tunc demum hominem crudeli perdere dextra 
Coeperit esse nefas, ubi pacto foedere se se 
Libera gens voluit prohibenti subdere legi. 
SED qui concedunt Ius Fasque fuisse necessum, 
Ne propriis rueret vitiis humana propago, 
Neve fui malesanus amor corrumperet Orbem 
Declarant quam sit per se exitiosa Voluptas, 
Qua scelerum inventrix alitur crescitque cupido. 
At quid susceptum fuerat mihi nempe probandum, 
O Quinti? Posita semel impietate Lucretii, 
Exundare nefas. Ut apertis Aeolus antris 
Cum subito celeres emisit carcere ventos, 
Illi obluctantes immensa per aequora currunt, 
Spumososque cient horrendo murmur ?uctus, 
Terrorem, exitium, noctemque et fulmina portant 
Ac Coelum et terras conferta nubila miscent: 
Sic vitia invadunt Orbem resoluta catenis, 
Dum regnat Stygis atque Dei secura Voluptas. 
DIC age: si qua foret regio sine legibus ullis, 
Ac sine consilio, sine Principe, libera qualem 
Absque Deo Terram esse iubes; ubi praemia nulla 
Virtutem, nullae sequerentur crimina poena 
Sed neque Virtutis nomen, neque criminis esset; 
Verum quisque sibi Deus et Rex; hanc-ne libenter 
Incoleres? In ea velles traducere vitam? 
Spinosae teneant illam, teneant Epicuri. 
Attamen hocce boni genus est, quod lege soluta 
Religionis, homo Graius provexit in Orbem: 
Hoc populis donum, hanc pacem promisit habendam. 
Letiferum certe munus dedit. Haeccine tantis 
Laudibus et fame lituo modulisque Camenae 
Decantata viri Sapientia: quem neque magnus 
Amphitryoniades, etsi tot monstra peremit, 
Nec Aea quae glandem simila mutavit eduli, 
Vitistatorque pater, ?avo nec Apolline natus 
Morborum domitor, Sectae si credimus isti, 
Humanam in gentem meritis aequare valebant? 
Scilicet egregium specimen bonitatis, iniquos 
Solari, mercede sua fraudare merentes. 
COETIBUS humanis ergo damnosa nocensque 
Disciplina viri; sed enim bona nulla, neque ipsa 
Quae cupidis mendax tanto promisit hiatu, 
In mortale genus confert; ea gaudia praeter, 
Quae sine doctoris monitu sat cognita cunctis. 
Nugaces velut aurifices pro divite vena 
Fumum dant avidis, et spem sine messe perennem: 
Credulus interea, pascit quem vana cupido, 
Dum falsis inhiat, veras deceptus in ignem 
Fundit opes, et avaritia rem decoquit ipsa. 
Tales, qui sidunt Epicuro, crede futuros: 
Ornatus animi virtutes, intima Recti 
Semina, divitias humanae gentis, amorem 
Numinis et fratrum disperdunt futilis ergo 
Laetitiae; quam sit revera quisque sequatur, 
Ipse parum sibi, nil reliquis conferre valebit. 
Nam te saepe monet Lucretius, ut tibi tantum 
Provideas faciasque satis, nec cetera cures. 
Sic et Graius homo prius hortabatur amicos, 
Ne quis ab ingenti studio, variisque molestum 
Redderet Officiis hoc tempus labile vitae; 
Indueretque graves collo subeunte catenas, 
Aut aliena gerens, Populive negotia tractans, 
Aut miserans inopem, aut lacrimans in funus amici. 
Sic animum Sapientis in omnibus esse volebat 
Lentum, et vitandi causa, maeroris inertem, 
Ut domui, patriae, toti esset inutilis Orbi; 
Nescius impense quidquam sibi velle suisque; 
Frigidus in cunctos et plumbeus, inque parentes; 
Praecipue memor intactam servare quietem, 
Deque sodalitio tantum decerpere, quantum 
Hinc propriae augerentur opes artesve fruendi; 
Uno contentus sese, sibi deditus uni. 
Ipsa nec eximitur tali de lege Voluptas. 
Sic etenim con?ans in libertate tuenda, 
Qua sine nil suave est, lepidum nihil atque venustum, 
Atticus hic vester, multo ut sermone sequaces 
Edoceat, qui sit mediis in ?oribus angor 
Spinarumque metus, nimio si ardore legantur. 
Propterea nexus animorum et vincla perhorrens 
Volgivagam Venerem praefert unius amori: 
Proh pudor! En igitur pigrae sapientia Sectae! 
QUOS vero tenet assiduus flagransque gubernat 
Religionis amor, non detrectare laborem, 
Non studiis animum certant exsolvere rectis, 
Non et pervigiles in publica commoda curas 
Abiicere, at consanguineis, patriaeque libentes 
Impendunt operam; solis nec semper amicis, 
Ast etiam ignotis. Nec tantum pectore maesto 
Cum lugente dolent, sed re solantur egenos, 
Atque favent miseris: neque enim pretiosa recusans 
Vincula, queis hominum coetus Natura ligavit. 
Quin etiam bello, causisque forensibus adsunt; 
Solliciti cum res humeris commissa requirit. 
Tranquilli tamen interius, quod iniqua perosi, 
Nil faciant, nisi quae ratio sinit, imperat, urget; 
Nilque boni linquant; quoniam pietate docentur, 
Quid Deus imprimis, quid mens sibi proxima testis, 
Foederis humani quid iura gradusque reposcant. 
Si nescis, habet ipsa suos Heroas, alitque 
Religio; sed enim stimulis melioribus illos 
Exacuit, quam spes incertae laudis, et auri 
Exitiosa fames, ac turbidus ardor honorum, 
Quae lacerant animos cupidine cuncta vorantes, 
Et suadent plerumque nefas. Mortalibus autem 
Nil suadet pietas, quod Recto abscedere possit; 
Cum nil respiciat, praeter ius fasque severum. 
Dic ab utro melius fuerit cultoribus Orbis 
Consultum, Graione viro, cui sola Voluptas 
Et lex et Deus est; nu eo qui Numen adorat 
SED quoniam non vi, non assuetudine morum, 
Non casu incerto, non scripta lege, sed ipso 
Ducimur instinctu Naturae, ut quisque putemus 
Amplectendum illud quod nobis utile summe est: 
(Hoc innatum homini saltem non esse negabis) 
Hinc sequitur, quo quid plus utilitatis habebit, 
Per se naturamque suam, durumve placensve 
Id fuerit, reliquis esse omnibus anteferendum 
Ergo paciferae si Religionis amore 
Nil erit utilius, si pestiferis Epicuri 
Commentis nil peius erit, quod utrumque probatum est? 
Religio vincat, nostrae sit regula vitae. 
Ex illa siquidem venit observantia natis 
In patres, famulis in heros, et civibus omnes 
In rerum dominos: dominis venit ille vicissim 
In cives amor; unde quies ac firma potestas. 
quisquis enim vere supremum numen adorat 
Sentit se partem populi per mutua vincti 
Officia; hinc alios proprium si vertat in usum, 
Se deberi aliis. Vestro sed dogmate contra 
Nil tutum superest; regnat pro iure libido 
Ridetur pietas, puerilis dicitur error; 
Ipsa cadit Virtus, nativaque destruitur Lex; 
Quam qui non audit, se tigribus atque leaenis 
Aequat, et humani coetus convincitur hostis. 
Omnia namque ad se referens: se cogitat unum 
Vivere, cum Vivat multis e millibus unus: 
Centrum se mundi, rerum caput atque Tyrannum 
Fingit; et ipse suo, quae non sunt subdita, subdit 
Imperio; pariterque volens et peccat et errat. 
Hinc natae, Stygio tanquam de gurgite, voces, 
Non dicto, non officio, pactisve ligari 
Prudentem, sed temporibus servire paratum: 
Regnandi causa violari posse sacrum ius: 
Nec parcendum illi quem laeseris. Impia sane 
Dogmata corruptae praecepta nefaria Sectae! 
Haec Epicureis aconita oriuntur in hortis. 
Indomitus veluti quadrupes ubi frena momordit, 
Par levibus ventis rapitur celerique sagittae; 
Exspatiatur agris, et fossas transilit audax; 
Tum si forte tubam, aut equitis crepitantia ?agra 
Audierit, cursum ingeminat, fugit ocior Euro, 
Inque leves nebulas volucri pede spargit arenam: 
Iussus restrictis tandem subsistere loris, 
Non equitem sentit, non lora; sed impete caeco 
Fertur, anhelantem donec fessumque relinquat 
Spiritus, ac tumidos vincat labor ipse furores. 
Haud secus illecebris diraque cupidine raptus, 
Pectore sacrilego qui Sanctum Numen abegit, 
Dissimulat quidquid verax et conscia Recti 
Alto corde monet Natura, neque audit habenas: 
Exhaustus tandem iactante libidinis aestu 
Concidit, incassum suspirans viribus aegris. 
ET certe cum nullus homo sit solus in Orbe, 
Qui datus est cunctis aequali iure fruendus; 
Publica privatis praeferri commoda debent: 
Namque homines praestat simul omnes esse beatos, 
Quam delectari, reliquis moerentibus, unum. 
Sic quivis aliena examine ponderat aequo. 
At quoties res nostra agitur, censere quod aequum est, 
Haud minus ac si res aliena ageretur, et ipso 
Naturae ductu, et recta Ratione iubemur 
Nec monitore opus est, qui suadeat ista docendo. 
Ecce ego sum et vivo; nil me mihi carius ipso est; 
Hinc vitam servare mihi, et servare beatam 
Debeo quantum in me fueritis debeo iustum est. 
Ast alii vivunt his se nil carius ipsis 
Vitam adeo servare sibi, et servare beatam 
Iure pari debent quod si fecere probandi: 
Si damnes eadem faciens iniustus es. Ergo 
Quisquis iustitiam sequitur si iudicat inter 
Seque aliumque, hoc praestet idem discrimine nullo, 
Quod duo disceptans inter, neque nomine notos. 
Quid faceret Iusto insistens et iniqua recusans? 
Haud dubie neutri permitteret alterius rem 
Aut vitam eripere. Hoc igitur sibi sentit et ipsi 
Non licitum. Sentit partem se totius Orbis: 
Quoque modo partem toto videt esse minorem 
Hoc etiam humano generi plus, quam sibi certo 
Deberi. Lux est eadem quae pandit utrumque. 
(Haec libasse fatis; dicentur pluribus olim.) 
EFFERA tantum igitur potuit suadere malorum 
Impietas, non Religio quae prava coercens 
Corda metu, spe recta fovet; cunctisque suum ius 
Spondet, et humanas vetat obbrutescere mentes. 
Quod si ductores Danaum, Calchante magistro, 
Tentarunt fato lacrymabilis Iphianassae 
(Grande nefas) classi celeres arcessere ventos, 
Ac laesum ultricis Numen placare Diana, 
Non haec vera Dei fecit reverentia; fecit 
Caeca superstitio et vani fallacia Vatis. 
Sed talis nunquam immites cecidisset ad aras 
Hostia, vesani dira ambitione parentis 
Iussa mori ni causa mali damnosa Voluptas 
Sacrilego Paridem prius in?ammasset amore; 
Ut iure hospitii violato, turpis adulter, 
Raptam Helenam, bellique faces in Pergama ferret. 
VERUM ne speres arte hac te posse beari, 
Quae laetis aeternum inhians et amara repellens, 
Libera iucundo tentat praecordia sensu, 
Dic mihi: num tibi res succedunt, optime Quinti 
Ex animo semper, respondentque omnia votis? 
Nam, si respondent, felix sane unus in Orbe es; 
Concessoque hominum nullum te munere iactas. 
Quamquam haud adscribes proprio bona tanta labori, 
Aut Sophie: neque enim rerum creat illa futuros 
Eventus, as serre monet quicumque creantur; 
Nec dat fortunae legem, sed dogmata menti. 
Sin tibi difficilem vitam sors dura paravit, 
Continuo iam te miserum nimis esse necesse est; 
Qui lenociniis rerum ac dulcedine captus, 
Moeroremque soles et quaeque molesta vereri. 
Namque parem aerumnis mala inexpectata ferendis 
Te non invenient: fracto, luxuque fluenti 
Non aderit, quae praestet opem, con?antia firma, 
Pectoris adversum casus quoscumque parati, 
Prorsus ut impavidum feriant stantemque ruinae. 
Nec solamen erit, Superum tibi nota voluntas. 
Pluribus ille malis obnoxius esse videtur, 
Qui mala perpetua formidat, avensque bonorum 
Non didicit curis animum durare ferendo. 
Ceu tener arboribus cum ?os adolescere coepit, 
Quem verni humectant rores, ac sole repenti 
Mollibus in ramis pubescens educat annus: 
Ah! si post Zephyri ?atus aurasque salubres, 
Intempestivo noctes Aquilone rigescunt, 
Uritur, et foliis inimico frigore laesis, 
Tabescit moriens, ac foedo vulnere languet. 
AT me non animi fallit quid ad ista reponas. 
Pauca peto, dicis; non me tenet ardor habendi; 
Non ego divitias, non vastas Regibus aedes 
Invideo nec quos miratur vulgus honores: 
Non mihi regna velim curis mordacibus empta; 
Non celebres magno mercari angore triumphos. 
Sed, quae iusta sinu fundit Natura venusto, 
His fruor: abstineo nullis; nec me pudet usquam 
Sugere mellitos genitricis ab ubere succos, 
Obvia cum steterit coram; quosque ipsa benigne 
Porrigit invitans, teneros decerpere fructus. 
Non me gesta movent aliena, nec anxius error 
Humani generis, cË˜m se desaevit in ipsum 
Omnia percupiens avide, metu usque vicissim. 
Desipiant alii; caput obiectare periclis 
Non dubitent, atque innumeros ambire labores; 
Et pretiosa terant operosis tempora nugis: 
Ipse mea me involvo fatis virtus beatus; 
Et mihi vivere amo, donec breve transeat aevum, 
Innocuam et facilem, sine luctu et crimine vitam. 
SIC ais: at mecum, quae sint ea dicta, revolve, 
Si vacat. Hoc primum: non te talem esse negabo 
Qualem te perhibes, feliciter hactenus usum 
Sorte tua, scopulos vitasti, non tamen omnes: 
Longum forte tibi superest maris aequor arandum: 
Sunt et adhuc nimbi, Scyllae sunt atque Charybdes. 
Esto; viam institeris quae sit tutissima vitae, 
Multa quidem effigies aliis funesta pericla; 
Sed tibi quae impendent non declinabis, et una 
Elapsus, confestim alia mergere procella. 
Nusquam certa quies. Inviti, quot sumus, alto 
Volvimur Oceano; et cunctis suus imminet imber. 
NEMPE fames auri quae turpes urit avaros, 
Et quae tecta solet Regales ire per aulas 
Ambitio, famaeque sitis, per tela, per ignes 
Heroum stimulus, nullo te vulnere pungunt. 
Nobile servitium sic te, nec dives egestas 
Turbabunt: neque te miserum illa ex parte putabo. 
Sed si, qua frueris iam nunc, formosa iuventus, 
Firma valetudo, tranquillaeque otia Vitae, 
Et quae sufficiunt genio non multa petenti, 
Protinus avellentur, uti fert alea rerum; 
Florida nam sunt haec, et ?orum more labascunt; 
Si te desuetumque pati, et nil tale timentem 
Corripient morbi, lites, incendia, bella; 
Aut subito vinclis oneratum in carcere taetro 
Includet saevi lex imperiosa Tyranni, 
Si, cui fidebas, nequam te prodet amicus; 
Sive placens uxor misero abducetur amanti; 
Immatura tibi rapient seu funera natos; 
Si premet insontem grassata calumnia vitam; 
Morsuque invidiae si aegrescet fama vacillans: 
Quid facies? Quid tunc nunquam luxisse iuvabit? 
O Quinti! Quid aget tecum Natura? Novercam 
Certe, non matrem dices; frustraque vocabis 
Multa gemens. Aderunt elapsae gaudia vitae 
Ante oculos; memoremque animum, ceu spicula figent 
Tumque recrudescens oppresso in pectore vulnus 
Deiiciet tandem invitum, cogetque dolere. 
Et desiderio quis erit modus, atque pudori? 
Ab vobis equidem didici finem esse malorum, 
Spes ubi tota fugit, laqueum, tristemve cicutam: 
Pulchra Voluptatis sane solatia raptae, 
Praeclarum auxilium, dolor additus ipse dolori? 
Sic miser Assyrium Regnator Sardanapalus 
Post epulas, Venerem, levium et genus omne bonorum, 
Languentis vitae impatiens ac fortis iniquae, 
Struxit in urbe rogum seque et sua tradidit igni. 
En Epicureae dignissima meta palaestrae. 
NON ita, qui firma nixi morumque magistra 
Religione super. Nam praetereuntia rerum, 
Iam quasi praeterita hesternoque simillima somno, 
Despiciunt: aequo pede calcant et bona vitae, 
Et mala, Fortunaeque vices utriusque caducas. 
Nil breve, nil vacuum, nil quod marcescere possit 
Illos mente quatit solida: non aspera frangunt, 
Dulcia quos primum non emollire valebant. 
Communi quamvis hominum iactentur in unda 
Mortales, propriis quoque tempestatibus acti, 
Stant contra; medioque tenent vel in aequore portum, 
Praesagi vitae potioris: emuntque libentes 
Immensam aeternamque brevi sudore coronam, 
Et scite cupidi aeternis fugientia mutant. 
NEC tamen est, illos adeo ut virtutis avarae 
Insimules, tanquam spes esset sordida lucri, 
Et quasi damnosae fuga mercenaria culpae. 
Namque hominis natura bonum sibi semper et ultro 
Prosequitur, quoque instinctu desiderat esse, 
Hoc etiam esse bene. Id fateor, summamque bonorum 
Esse Voluptatem; modo scilicet inde petatur, 
Unde petenda venit; fitque inconcussa Voluptas, 
Sincera et vera, et nullis obnoxia damnis. 
Nam quid velle potest homo, ni vult esse beatus? 
Aut quid amat, nisi quo sperat se posse beari? 
Hoc unum variis quaerunt in moribus omnes: 
Vos per delicias et lenimenta dolorum; 
In quibus, ut vento, fluviique fugacibus undis, 
Ut molli pelagus quam saepe volutat arena, 
Ut sumo Stipulis qui se ?ammantibus effert, 
Nil stabile est; ubi se Veri spes conscia fundet. 
Illi, asperantes aevi quae falce metuntur, 
Quodque Deo minus est, non famam extendere pulchro 
Contemtu rerum, atque oculos percellere plebis, 
Ut Cynici, cupiunt; non ut Zenonis alumni, 
Se torvis onerant virtutibus, unde superbi Incedant, 
et se tacita venerentur acerra: 
In virtute Deum, atque Deum in mercede requirunt. 
AC velut integros fontes ducturus in hortum 
Nequaquam fodies puteos in valle palustri, 
Limus ubi, stagnansque lutum, graveolensque bitumen: 
Sed potius rupem herbiferam, seu frigida collis 
Viscera tentabis ferro, qua parte latentem 
Iuncus, et adnascens venam signabit arundo; 
Limpida tunc demum quaerenti se exerit unda: 
Sic ad sinceros tantae mercedis amantes 
Pura venit, frustraque aliis quaesita Voluptas; 
Quam violare dolor nequit, aut corrumpere luctus: 
Constantisque boni tot sunt in amore sapores, 
Illecebraeque, tuis ut Bacchanalibus (etsi 
Vel centum vigeas iuvenisque valensque per annos) 
Illo pervenias nunquam aut accedere possis, 
Nedum: aequare piae momenta brevissima vitae. 
Nam quod amant, et semper habent, et semper habebunt; 
Quoque magis redamant, magis et redamantur ab illo: 
Nec finis metus est: neque quidquam surgit amari 
Floribus ex istis, atque hoc de fonte leporum, 
Conscius unde animus sese ipse remordeat unquam: 
Verum ut crescit amor, ius causaque crescit amandi. 
SI tibi praeterea non formidanda videtur 
Mors, hominum terror, quanto hanc animosius illi 
Expectant? vitae illa tibi, postremamque rerum. 
Meta est: his vitae poterunt quam saecula nulla 
Claudere, principiam. Tua pes nil funditus ut sis, 
Atque omnis moriare: Fovet spes laetior illos, 
Mercedem meritis amplam post sata parari. 
Haec spes ipsa sibi merces, certumque salutis 
Augurium, aeternique boni praecepta Voluptas. 
Ut videas, vel dum in terris hoc ducitur aevum, 
Naturae donis potiora occurrere dona; 
Cultoresque Dei iam te magis esse beatos. 
QUID si autem invenies quod credimus, ultima cum te 
Sustulerit, tenebrisque perennibus obruerit nox, 
Nempe Deum ultorem, quem non cognoveris ante, 
Vel potius notum fama neglexeris? Eheu! 
Horresco reputans: tibi luditur alea, Quinti, 
Magna nimis. Quoque te vertas, sit tua peior 
Conditio nostra. Neque enim, si fallimur, 
Erroris dabimus poenas: sors aequa manebit 
Nos omnes; uno simul involvemur inani: 
Tu, si deciperis, contra sine sine futurus 
Infelix. Cur tanta igitur discrimina tentas? 
INIUCUNDA haec sunt tamen atque obscura; reponis: 
Nec patior dictis me duci, ut gaudia certa. 
Quae me circumstant, et qualiacumque satis sunt 
Post habeam dubiis; amensque honore futuri 
Obvia dimittam; iussus quodcumque dierum est 
Proiicere, incerti spe foenoris, et mihi longam 
Accelerare necem, vivusque intrare sepulchrum. 
Nec sum is, cui sapiant peregrinae, quas mihi iactas, 
Deliciae; non me pulcherrima somnia tangunt. 
Et quid suademus dimittas? Vincula, Quinti, 
Vincula quae non res tibi sed te rebus amatis 
Subiungunt. Quid proiicias? Quae tu ipse potitus 
Fastidis plerumque, novis in rebus idipsum 
Perpetuo captans, quod te iam saepe fefellit 
Expertum, liquitque avidum, et meliora volentem. 
Ceu lectum peragrat membris languentibus aeger, 
In latus alternis laevum dextrumque recumbens: 
Nec iuvat: inde oculos tollit resupinus in altum 
Nusquam inventa quies; semper quaesita: quod illi 
Primum in deliciis fuerat, mox torquet et angit; 
Nec morbum sanat, nec fallit taedia morbi; 
Sic tibi spem ellusam irritat, non corrigit error. 
Hydropi ut misero sitis arida postulat undam, 
Et vocat unda sitim. Sic perdita de?uit aetas: 
Et vacuus rerum excedis, pertusaque semper 
Dolia nequicquam vexas fugientibus undis. 
Tormenti genus, omnis amor si servidus optes; 
Emoreris; vel si tepidus, nil carpis amoeni. 
Quid memorem curas, ipsoque in lacte venenum, 
Quod mixtum illecebris dolet, invitusque fateri 
Cogitur, ac tanta de?et Lucretius arte? 
Curam horrescenti non est quaerenda Voluptas: 
Ambarum genitrix, ambarum causa Cupido 
Dulcibus illiciis captos ad tristia ducit. 
Saepe bitumineis per stagna vaporibus ignes 
Accensi noctu volitant, oculosque videntum 
Aliciunt: captus malesuada luce viator 
It quo ?amma vocat, villam ratus; inque paludem 
Praecipitans, alta miser irretitur in ulva. 
HOS igitur laqueos fugiens, quo denique damno 
Iustus eris, prudens, castus, fortisque, piusque; 
Tantine esse hominem constat? vel, si illa probari 
Non possent, quae certa voco, quae somnia dicis; 
Nonne bonum immensum, purum immutabile praesens 
Quaerere pulchrius est. quam turbida, parva, caduca 
Sectari? Certum sibi finem in rebus agendis 
Proposuisse Deum, cuius de fonte benigno 
Nil non sperare est. quam casu semper agentem 
Fortunam, et caecas atomos hinc inde volantes, 
At que Voluptatem fragili fundamine nixam, 
Adduxit quam hesterna dies, quam crastina; tollet. 
DURUM opus est, ais. At gratis bona nulla parantur 
Nonne etiam ipsa sibi venit empta. labore Voluptas? 
Ignotus Deus est, inquis. Sed noscere quanti est? 
Cuius res agitur, lite hac pendente? Deine; 
An tua? Si obscurum est vitam post fata futuram, 
Clarius est-ne tibi penitus nihil esse futurum? 
Si liquet, ostendas; etenim vulgata neganti 
Hoc incumbit onus: si non liquet, inde timendum. 
Nil metuis; certique loco tibi stare videtur, 
Quod dubium est; sequeris dulces pro luce tenebras; 
Nempe placent: placet exitium: nox te illa. necabit; 
Et consanguineus leti sopor iste profecto est. 
Una salus: hanc mortiferam turbare quietem, 
Et male torpentes animi compungere sensus. 
Alterutrum quin sit, non, ut consido, negabis: 
In dubiis porto, quae pars est tutior, illam 
Recta sequi suadet Ratio. Si fama referret 
Grassari silva in magna tectisque viarum flexibus, 
Hostiles turmas agmenve latronum 
Auderes, vel in ambiguo, tentare minaces 
Insidias, atque infami te credere silvae? 
Rem tibi, ni fallor, prius, inclarescere velles. 
Hic maior metui locus est. Saltem hoc ego dictis, 
Dum caligantes discussero plenius umbras, 
Evicisse putem; quam sit sententia fallax 
Et damnosa, Deum nostris quae mentibus aufert; 
Quam variis intexta dolis, quam plena pericli: 
At contra; quam sint solatia firma piorum, 
Quos bona nulla movent, nisi quae infinita putentur. 
NE vitio vertas, quod eos tibi forte timores 
Reddiderim, quos abstulerat facundia Vatis 
Romani, potumque in dulci nectare virus. 
Non ego te miserum volo, Quinti, sed sine fuco 
Felicem; in tuto positum, expertemque pericli, 
Non incautum, et per iucunda in tristia euntem. 
Propterea primo rerum ne crede colori. 
Sape venenatus latuit sub floribus anguis: 
Sape salutiferos habuit gravis herba sapores. 
Alternant humana vicesque a tempore sumunt: 
Haerent perpetuo moerorque et gaudia nexu. 
Vidi ego, nimbosum stringentibus aera ventis, 
Nudatos tristi sentes horrere pruina; 
Vere, coronari sertis ac fronde virenti. 
Vidi etiam Zephyris turgentia vela secundis 
Exultare salo, et plaudentes ire per undas; 
Mox ruere in scopulos, et caeco vortice mergi. 
NEC fuit haec mihi mens, ut prona credulus aure 
Acciperes, tibi quae nondum perpensa paterent. 
Hoc unum volui primum et contendere pergo, 
Ne votis blandita tuis doctrina Lucreti 
fascinet ingenuam, magico ceu carmine, mentem; 
Quin prius experiare quibus sit fulta columnis. 
PRINCIPIO geminas, exploso numine Divum, 
Aeternas, per se stantes Epicurus in Orbe 
Constituit rerum causas: corpuscula prima 
Materiae; spatiumque, in quo moveantur, inane. 
Namque locus nisi sit vacuus, quo pulsa recedant 
Corpora, res, inquit, posset non ulla moveri: 
Sed quantum premeret veniens, tantum altera, plenis 
Omnibus, officeret venienti, et cedere nollet. 
Hinc toto gravis Orbe sopor, sterilisque veternus. 
Inde patet solidis qua re liquentia distent: 
Pluribus haec loculis conspersa vacantibus; illa 
Perpaucis. Et densa pari discrimine pugnant 
Cum raris. Vacuum magis aut minus omnia replet: 
Praeterea nullo finitum tempore, nullo 
Limite vallatum, nulla mutabile causa, 
Immotum et constans, longe lateque profundum est, 
Quanquam incorporeum, penitusque intactile; mentem 
Ut si tantum habeat, iam sit Deus. Errat in illo 
Profluus ac volucris minimorum exercitus, aeque 
Fine carens, numeroque; ac frontibus undique pugnat 
Adversis: qui iure pari, nisi mente careret, 
Vota hominum accipere, et posset Deus alter haberi. 
SCILICET aeternas, immortalesque docebat 
Esse Atomos: quarum conventu cuncta repente 
Surgere: discessuque eadem resoluta perire: 
Cum nihil ex nihilo fiat, possitve relabi 
In nihilum. Solida quoque eas pollere volebat 
Simplicitate; suis, quod nexibus omnia fundent 
Corpora: sed simplex nisi sit quo singula fiunt, 
Principium assignari aliud, semperque necesse est 
Ipsi principio; donec veniatur ad unum, 
Cui tandem primaeva rei tribuatur origo. 
UNDE Atomos ut principio sic fine carentes, 
Mortisque expertes, individuasque, perennesque 
Esse iubet: venit omnis enim mors corporis uno 
Particularum ex discidio, queis constitit ante. 
Pars itaque est Atomus, non Totum; at tota sine ullis 
Partibus, aut Vacuo. Quare impenetrabilis esse 
Ponitur; atque ad eam ventum est cum forte secando, 
Tum cessare labor, praecidendique potestas. 
Et minima est porro: nam si paulo amplior, esset 
Non sine particulis, ac simplicitate careret. 
Quapropter tactus hominum fugit; ac bene multas 
Unum in concilium congestas esse necessum est, 
Ut feriant nostros facto velut agmine sensus. 
HAEC sunt, si qua fides Epicuro, exordia rerum, 
Semina Materiae, quibus est natura creata 
Omnis, et assidua renovari prole videtur. 
Sic semel orta manet, supera nihil indiga Mentis: 
Donec, uti certam casu concreta figuram 
Induit, hanc olim casu disiecta relinquat. 
Semina nil praeter motum formasque requirunt. 
Namque per immensi dum caca vagantur Inanis 
Imperium, ac celeri tranant spatia omnia cursu, 
Accidit ut, variis cum sint affecta figuris, 
Perpetuo varias inter se concita plagas 
Accipiant, reddantque; ex quo pars iuncta cohaerent, 
Et pars dissiliunt; prout ipso verberis ictu, 
Formarumque modis potuit contingere. 
Sicut, Sole per angustam radios mittente fenestram, 
Pulveris emoti ramenta minuta videmus 
Ire, redire, levesque diu volitare per auras, 
Alternis vertare occursibus, et quasi ludum 
Sparsim agere inter se; donec vi denique motus, 
Cuncta solo depressa cadant, aliisque locum dent. 
NEC tamen innumeras his omnibus esse figuras 
Credideris; finita etenim sunt limite quodam 
Formarum genera: at finitur limite nullo 
Seminium cuiusque typi, cuiusque figura. 
Nam, verbi causa, sunt infinita rotunda, 
Innumerique cubi, infinita triangula, quadra, 
Ceteraque id genus; at solum bis mille figura, 
Ter-ve, quater-ve: nihil nam reffert quantus earum 
Sit numerus, numero finitas esse satis sit. 
Qualia sunt variis herbarum semina formis 
Praedita; si fingas esse infinita per Orbem 
Lactuca, foeni, viciae, lentisque, thymique, 
Et quot alunt horti, montes, ac florida prata: 
Nec tamen herbarum toto visuntur in Orbe 
Innumerae species, quibus exornata nitescit, 
Temporibusque suis vestit se daedala tellus. 
Perpaucis ut verba sonis diversa creantur 
Per coetus populorum, et possunt plura creari 
Ac prodire novis hominum sermonibus, etsi 
Necdum sunt, nec forsan erunt. Sic tibia cantus 
Omnigenos tibi parva dabit: sic fistula Fauni, 
Disparibus tantum septem compacta cicutis. 
SIC, dum pressa gravi signatur pagina praelo, 
Qui foliis inventa suis aliena propagant, 
Bis duodena sibi scripturae elementa legendae 
Usurpare solent, totidem distincta per arcas, 
Quadratis donec veniant digesta tabellis, 
Unde leves atrata bibunt vestigia charta. 
Ut variis repetita modis, ac saepe recurrens 
Innumeras eadem componit littera voces: 
Concentus sic per varios, nexusque iugales, 
Paucae perfiunt opera infinita figurae. 
QUOD si ita dissultant Atomi aversaeque recedunt, 
Ut nihil arripiant, et vincla iniecta recusent 
Discordes, nullum inde potest coalescere corpus. 
Hinc odia et lites; hinc rixae et iurgia. Verum 
Si faciles primo contactu foedera iungunt, 
Nascitur extemplo nova res, et in orbe renidet; 
Ac specimen certum concordis habetur amoris. 
Iam si dissiliunt partim, Partimque cohaerent, 
Atque intercepti connexae forte relinquunt 
Plusve minusve loci, mollis vel dura oritur res, 
Aut levis aut gravis, aut liquens aut mole sua Stans. 
Ramosis e principiis quae corpora casus 
Texuerit, si sint arcte compacta, rigescunt; 
Si laxe, minimo videas lentescere motu. 
Sic ex hamatis fieri contingit acerba; 
Dulcia sed fiunt ex laevibus atque rotundis. 
NEC praetermittam quo motu haec omnia fiant. 
Nempe graves Atomos ferri omnes sponte deorsum 
Edocuit, celeresque pari descendere lapsu: 
Cum gravium casus intersita sola morentur; 
Nil autem occurat medium per Inane, quod obsit. 
Ergo Atomus praeceps venit e regionibus altis; 
Cumque in dissimilem ruit offenditque cadendo; 
Si renuat iungi, subito resilire coacta 
Tollitur in superas, unde illuc venerat, oras: 
Altera donec ei se tandem adiungere possit. 
Sic Solem, Lunam, et quae pascit vividus aether 
Sidera, sive suis radiis immota coruscant, 
Sive repercusso palantia sole refulgent, 
Partus fortunae varios, ludibria casus, 
Strenuus inventor, nata et concreta ferebat: 
Sic terras etiam, sic undas, aera et ignem, 
Fructus omnigenos, hominesque ferasque Deosque: 
(Nam sinit ille Deos, pecus immortale, putari, 
Dummodo posse nihil, nihil et curare putentur) 
Hinc animos hominum, ceu corpora cetera nasci 
Atque mori; nec Materiae, nec motibus ullum 
Esse genus causae, possit quae iure timeri. 
EST operae pretium, Quinti, mysteria tanta 
Scrutari pedetentim; illasque evolvere causas, 
Quae per se stantes, Epicuro iudice, Numen 
Funditus excludunt. Etenim si vera profatur, 
Non est ut trepides vano terrore Tonantis; 
At si falsa, Deum credas timeasque necesse est. 
PRIMUM oro obtestorque velis advertere mentem, 
Quanta Neoclidae sapientis, quo duce pugnas, 
In detrectandis fuerit fallacia Divis. 
Proh dolor! Hoc cives potuit deludere fuco! 
Scilicet ille Deos non ausus pellere Athenis 
(Socratis iniusta nece, Protagoraeque recenti 
Territus exilio ) tamen ut re tolleret ipsa, 
Ridiculos fecit; rerum quaecumque geruntur 
Immunes, etiam ignaros; procul omnibus Orbis 
Partibus extorres; tantum intermundia quaedam 
incolere, atque illic aeterna per otia laetos 
Vivere permisit, regionis inanis inanes 
Indigenas. Verum ne quis cum plebe putaret 
Haec illi persuasa animo, prout ore sonabant, 
His super exulibus quae non pugnantia dixit? 
Mitto desidiam et languens sine viribus avum. 
Sed nihil esse potest in Toto praeter Inane, 
Atque Atomos. Atomis et inani singula constant. 
Singula propterea fiunt pereuntque vicissim, 
Quod veniant Atomi semper, semperque recedant. 
Dic, Epicure, mihi: qualis natura Deorum est? 
Ex Atomis? Ergo non immortalis. Inanes 
Te voluisse Deos igitur fatearis oportet. 
Cumque dares illis non corpus, sed quasi corpus; 
Et plenas humore sacro, quasi sanguine, venas; 
Et formam humanae similem, sublestaque membra; 
has te non puduit populis obtrudere nugas? 
Porro utcumque deos Epicurus noverit, esto: 
Saltem divine vel sunt sine corpore mentes; 
Nostraque mens adeo sine corpore stare valebit: 
Vel sunt corporeae, tamen immortale per aevum 
Duraturae; igitur mens immortalis et esse 
Nostra potest, quamvis constaret corpore. Cernis 
Quam male Graius homo doctrinae arcana nefandae 
Dissimulet, propriique operis fundamina solvat. 
IAM vero hoc Spatium quod, eodem iudice, per se est, 
Hoc Vacuum sine quo suasit nil posse moveri, 
In quo materies, inquit, facienda fuisset, 
Si posset fieri quondam, nec staret ab aevo; 
Istud Inane quid est? Si per se corporis expers, 
Tempore si nullo finitum, limite nullo 
Ballatum, nullis variabile motibus, ac si 
Esse suum e propriis Naturae viribus haurit; 
Aut deus, aut nihil est. Etenim cum maxima certe 
Argumenta Dei iam confitearis in illo, 
Et solae desint ipsi mens atque potestas, 
Cur desint, ego nec video, nec dicere possis. 
Quidquid enim per se est, quale est, tale esse necessum est; 
Atque adeo sic est, quia sic non esse repugnat. 
Ergo si Spatium per se se dixeris esse, 
Per se infinitum, per immutabile dicis, 
Per se mente carens, ac per se viribus orbum. 
Esse igitur debet ratio certissima quaedam, 
Cur infinitum, immensum, immortale, quiescens, 
Dotibus haud valeat tantis coniungere mentem, 
Atque potestatem; per seque quod obtinet ut sit, 
Per se anima careat, nec vi quoque polleat ulla; 
Sic, ut mentem illi, vel vires esse repugnet. 
QUAE tantum; ni fallor, abest ut iuncta repugnent, 
Ut potius rear inter se non posse revelli. 
nam quidquid per se est, infinitum esse necesse est 
Omni parte sui penitus, nec tempore tantum 
Atque loco, sed et omnimodis; cunctasque profecto 
Quotquot sunt, aut esse queunt, comprendere dotes. 
Illius est natura ut sit; quodcumque per Orbem 
Esse potest, ipsum est, aut derivatur ab ipso. 
Quaenam erit haec igitur peregrina, vel intima causa, 
Quae rem infinitam restringat finibus ullis? 
Nonne homini mens est aliqua, et vis insita quaedam? 
Ast homo non per se est: et quod per se esse fateris 
Atque infinitum, sine vi, sine mente putetur? 
Elige. Si Spatium per se est, Deus ipse profecto est. 
	Si Deus esse nequit, nihil est, aut corpus idipsum est. 
Esse negas corpus' nihil est. Quodcumque lubebit 
De nihilo dicas, hoc de ipso decere Inani 
In promptu est: Atomos tollas ac restet Inane, 
Restabit nihil. Ex Atomis quodcumque lubebit 
In vacuo facias, fiet quoque semper idipsum 
In nihilo. Vacuum fateor non esse creatum; 
Quidquid enim nihil est, per se nihil esse necesse est. 
Immotum et cunctis aeque est penetrabile rebus; 
Namque repugnaret, quod non est, posse moveri, 
Aut motis obstare. Etiam immortale fatebor; 
nam qui desineret, quod numquam coeperit esse? 
Immensum hoc sensu; mensura nam caret omni, 
Quod nihil est. At tu pugnas tecum ipse, Lucreti, 
Cum statuis magni tenebroso in gurgite Inanis 
Currere praecipites Atomos atque ima petentes. 
Nam spatii immensi quaenam sint summa? Negasti, 
Deinde pati, et revocare gradum, atque ad summa reverti: 
Nam spatii immensi quaenam sint summa? Negasti, 
Quodlibet in Vacuo centrum, dextram atque sinistram, 
Et rides qui dant finem et quasi moenia Mundo: 
Nonne meo potius digna est sententia risu, 
Quae superas partes Immenso fingit et imas? 
Dicere nec poteris fundi ceu culminis expers, 
Cui fundum, culmenque, et tot tabulata dedisti. 
Ni fallor sunt haec urgentia tela; sed istud, 
Si potes, inflexo declina corpore telum. 
Ecce Atomus venit e regionibus infinitis; 
Hanc intercipias, quaeso, iubeasque reverti 
Unde venit: quanto intervallo temporis illuc 
Perveniet? numquam, dices, quia tempore nullo 
Exsuperare potest spatia infinita viarum. 
Non superare postest? ergo numquam exsuperavit; 
Cumque huc appulerit, spatia haec finita fuerunt. 
AT vero locus ille vacans, quem semina rerum 
Haud bene iuncta simul, velut arcto in carcere claudunt 
Captivumque tenent, pars est totius Inanis; 
Aeris ut pars est aer conclusus in antro. 
Pars ea secreta est aliis, penitusque remota, 
Quas aliae claudunt Atomi: ergo partibus extra 
Se positis constat Vacuum; ergo corporis instar 
Omnino est: imo si res est, corpus idipsum est. 
Quidquid enim e multis constabit partibus, illud 
Corpus erit. Quod si Vacuum sine partibus esse 
Dixeris, haud spatium est; spatii nam segmina plura 
Tota Geometrice distinguit, et id studet unum, 
Mensuram ut spatio, et respectus mille figuris 
Inveniat, scindens partes et partibus aequans; 
Quas tu, si Vacuo tollas, nihil esse fateris: 
Et, si concedas, etiam fatearis oportet 
ordine distingui et cunctas constare seorsum. 
Nam quae Solis habet corpus, non est ea certe 
Quae Terras, aut Lunam, aliud vel continet astrum: 
Et quae laeva mihi, non est ea quae mihi nunc est 
Dextera. Cuique sua est statio et stationis origo, 
Atque loci causam proprii locus ispse requirit. 
Quapropter vellem adstrueres, quae causa tot inter 
Discretas spatii partes, elegerit uni 
Cuique locum: ut variis variae regionibus omnes. 
Considant; et finitimis iungantur, et absint 
Longinquis. In Materia par cernitur ordo; 
Cuius ego pariter causam abs te aliquando requiram. 
QUOD si natura talem contendis ubique 
Partibus esse situm; situs ergo (cerne quid ausis) 
Non iam ex eventis rerum, natura sed ipsa est: 
Nec magis a rebus, quam natura ipsa revelli 
Usque potest. Falsum hoc demonstrant omnia passim 
Corpora; demonstrant Atomi, quibus haecce vel illa 
Nil quod naturae est adimit positura vel addit. 
At si materia per se pars nulla reposcit 
Hunc aliumve situm, nativo cur sibi iure 
Hunc et non alium spatii pars obtinet omnis? 
Immotas, equidem novi, tuus ille magister 
Vult Spatii, non Materiae, consistere partes. 
Vult Spatium per se quale est; at corpora casu 
Condita per motum, quo semina iuncta cohaerent. 
At vero gratis haec, et sine vindice, dixit, 
Ut permulta, vafer; quae nec ratione probavit, 
Nec sine doctrinae postuisset omittere damno. 
Tantus eum tenuit delendi Numinis ardor! 
At Spatium hoc ipso per se non esse revivi, 
Quod per se non sit quale est: ac proinde roganti 
Danda mihi ratio est, cur sic ab origine prima 
Dispositae fuerint partes illius, ut esse 
Dispositas nunc vis; cur qua mihi dextera nunc est, 
Non sit laeva. Deum facto qui denegat Orbi, 
Non habet unde rei possit depromere causam. 
Quippe aliter poterant Spatii consistere partes. 
Incolumi Spatio. Modus est: ubicumque fateris 
Esse modum, certe moderantem hic esse fatendum est. 
Hinc sequitur Spatium, si quidquam est, esse creatum; 
Et causae maioris opus, causae omnipotentis. 
VERUM, ais, ut Numeri sunt fixa elementa, neque ullum 
Expungi valet, aut innata sede moveri; 
Sed cui nomen erit septem, sex inter et octo 
Ex se naturaque sua perstare necesse est: 
Temporis ut per se suus est quoque partibus ordo; 
Nec lux hesternam praevertere crastina lucem, 
Aut hodierna potest: Vacuum sic omne quiescit; 
Naturaque sua tale est, quale esse videmus. 
RECTE cum Numero Spatium et cum Tempore confers: 
Sunt etenim, veluti visum est mihi semper, eodem 
De genere; aspectus rerum, et mera nomina, non res. 
At Spatium, tu rem per se stantem esse volebas, 
Et diversam a Materia penitusque solutam, 
Immotam, aeternam, cuius penetralia corpus 
Occupet, atque omni valeat pervadere motu. 
Quin haec de Numero, quin haec de Tempore dicis? 
SED Numerus nihil est in se nisi copia rerum, 
Cui partes individuas, atque ordine certo 
Compositas damus; ut cernendi regula vera 
Sit nobis, quoties unum addere saepius uni, 
Et summas placuit collectas addere summis. 
At quoniam ille modus res aeque adhibetur ad omnes, 
Sive ortae iam sint, seu quondam sint oriturae; 
Creditur esse aliquid, quamvis re sit nihil ipsa. 
Ingenium huc etenim nostrum delabitur ultro, 
Communis rerum ut ratio, res esse putetur. 
Hocce modo spatium tu rem veram esse putasti, 
Quinimo rem magnam, infiniteque patentem; 
Corporibus cunctis Spatium quod inesse videres. 
SIC fugiens ac perpetuo reparabile Tempus, 
Quo non visa prius veniunt ad luminis auras, 
Quo monumenta ruunt, populi labuntur et urbes, 
Dum seipsum renovat, nullaque aetate senescit, 
Falcigerum fecere Patres, ac prolis edacem 
Saturnum. Hoc autem rebus distinguere ab ipsis 
Si cupias, nihil invenies; quanquam omne per horas, 
Perque dies, anosque et saeclis addita saecla 
Metimur tempus: nam res distinguimus ipsas, 
Dum servant illa motum placidamve quietem, 
Ac non deficiunt. Cum vero semper eandem 
Participent massam redivivi temporis omnes, 
Id quod participant, sive una sive seorsum, 
Aeternum immensumque aliquid per se esse videtur: 
Ceu grandis rota volvendo quae plurima sursum 
Extrahit, ac deorsum volvendo plurima trudit: 
Aut ingens fluvius quo partim littora circum 
Fecundata nitent, partim corrosa fatiscunt. 
At si res esset, quando fluxae illius omnes 
Particulae pereunt simul ac venere, nec una 
Stant unquam, ast abigunt sese excluduntque vicissim 
Certe, quod refugis, semper collapsa rediret. 
Ex nihilo; in nihilum semper collapsa rediret. 
Quod nimis a recta quoniam ratione vagatur, 
Hoc etiam atque etiam teneas, nihil esse reapse 
temporis atque Loci spatium quodcumque vocamus; 
Sed tantum in nostra consistere mente, merosque 
Ingenii, quorum Natura est inscia, partus, 
Si res nulla foret, nec tempus, nec locus esset. 
Tempus uti mutabilium constantia rerum est; 
Impenetrabilium locus est distantia rerum. 
Sed nihil a rebus differt distantia rerum; 
Ut nihil a rebus rerum constantia differt. 
AT cuiusque rei locus a re discrepat ipsa, 
Continuo dices: nam corpus tollere promtum est 
Interea remanente loco qui corpus habebat. 
Nequaquam. Verum idcirco remanere videtur 
Corporis ablati locus is, quia quae prius illud 
Cingebant, illo non sunt abeunte remota. 
Verus at ipse locus, spatium seu corporis ipsum 
Non mansit, fugiente simul cum corpore fugit. 
Si locus interdum re sumitur absque locata, 
Tunc intelligitur tantum vicinia rerum, 
Quae perstant in circuitu; ceu fluminis alveus 
Decurrentis agros inter ripasque manentes. 
Sic vagina locus gladii, craterque liquoris 
Dicitur. Atque adeo vox est, qua nempe solemus 
Declarare situs rerum; atque ubi quaeque sit, illic 
Non simul esse aliam. Sed frustra quaeritur, an sit 
Ambitus ipsarum rerum locus; an cava forsan 
Illa superficies, quae corporis extima tangit; 
Aut intermedium quiddam sine nomine vanum: 
Res est ipsa, sua quae circumscripta figura est. 
SED quoties Vacuum a natura corporis omni 
Secernis, corpus pariter facis; addere possem 
Et solium, quam vis vanum ac penetrabile dicas. 
Nam tibi sexcentas Atomos aut collige plures, 
Quas ita disponas ut conglomerentur in orbem, 
Atque locum in medio vacuum teretemque relinquant; 
Quales, conflictu pluviae labentis in undam, 
Cernimus attolli tenues super aequore bullas: 
Cum sphaerae in faciem clausum hoc consistat Inane, 
Quolibet a puncto deduci linea recta 
E regione potest ad punctum quodlibet; ergo 
Per centrum toties transibit, et angulus inde 
Plurimus existet. Metiri sic licet una 
Cum solido vacuum; longe, late atque profunde 
Extensum invenies, propriaque insigne figura, 
Qualem Atomi dederint quibus est circum undique cinctum: 
Area quadrati velut est quadrata; rotundus 
Ut quoque sit positus liquor in cratere rotundo: 
Ergo corpus erit. Nam quoquoversus habebit 
Dividui naturam, et corporis appendices. 
Nempe tibi radios in eo signare licebit 
Atque superficies, et sphaeram sequare cylindro. 
Quidquid Cartesius, Bernullus, Leibnitiusque 
Tradiderint, post Hippocratem Euclidemque magistros, 
Quaeque Syracusia sunt demonstrata Mathesi; 
Haec eadem ostendes illic, et certa probabis. 
Ac velut innumeras condenso in marmore constat, 
Permixtasque simul rerum omnium inesse figuras, 
Quae scalpro educi possunt oculisque videri, 
Saxea sustulerit quoties velamina ferro 
Docta secare manus lapidem ac rescindere gibbos: 
Haud aliter Spatii moles, quam dicis inanem, 
Continet in gremio rerum simulacra, tametsi 
Tantum oculis animi, non corporis innotescant. 
IMO, particulas ut Materia esse probabo 
Dividuas, Spatii tales fatearis oportet. 
In Spatio pars nulla potest sic parvula fingi, 
Quae non vicinas, quibus undique cingitur, omnes 
Contingat: dextram tangit simul atque sinistram; 
Inter utramque iacet media, et discludit utramque. 
Ergo ni cunctas libeat confundere, duplex 
Praebet utrique latus, superis quoque praebet et imis: 
Quotquot in circuitu socias habet, ecce tot illi 
Sunt latera. Hoc vero stupeas: quot inesse minutae 
Particulae Spatii partes tibi forte videntur? 
Innumerae. Centro fingas Telluris ab imo 
Filum aere aut ferro directum ad sidera duci 
Per medium Solis corpus, paulumque moveri 
Sic, ut summus apex Atomo non amplius una 
Excurrat (Spatii minimas hoc nomine dicam 
Particulas) motu hoc pars omnis concita fili 
Quam longe extensum est, at non aequalibus ibit 
Momentis; etenim velox minus inde futura est, 
Quo magis est centro Terrae motusque propinqua; 
Et multo breviora quidem sub corpore Solis, 
Quam supra Solem spatia explebuntur, et infra 
Decrescent semper, fientque minora gradatim: 
Et tandem minima in Telluris partibus imis. 
En! tot habet partes Atomus peragrata superne, 
Quot sunt illa viae toto discrimina filo. 
Quid? si nullus erit finis, tantumque minutam 
Produces fili seriem, quantam esse putabis 
Vim Spatii; qui limes erit, quae pausa secandi? 
Materiem a Spatio quis iam discernere possit? 
IMPENETRABILITAS, inquis, quam corpora servant, 
In Vacuo non est. Imo est; eademque profecto. 
Confundi partes Vacui non posse fateris; 
Nam si confundas, punctum redigentur in unum, 
Extensique nihil, spatii nihil inde futurum est: 
Non possunt igitur se se penetrare vicissim 
Corporibus penetrantur, ais. Penetrantur Inani 
Corpora; num dices ideo penetrabile corpus? 
Quidquid habet certo seiunctas ordine partes, 
Quarum aliae distent aliis, quantumlibet illud 
Alterius res naturae pervadere possit, 
Impenetrabilibus compingitur ex elementis. 
Quare pro nihilo Spatium, aut pro corpore sumas. 
ET certe Spatium nihil est, nisi corporis ipsa 
Mensura. In rebus quamvis nullum esset Inane, 
Materies constare tamen, te iudice, posset: 
Nam sunt natura duplices, quarum utraque per se 
At Spatio sine Materies constare nequiret: 
Per se se quia Materies extenditur omnis; 
Et Spatium res omnis habet, quae extenditur. Illud 
Non habet a Vacuo, quod constet partibus aeque 
Impenetrabilibus: Spatium ergo possidet in se 
Materies aliud Vacuo; quodque ipsa teneret 
Per se, vique sua, sublato prorsus Inani. 
Si vero praeter spatium, quo praedita semper 
Materia est, aliud iungas quod inane vocabis; 
Iam duo sunt spatia. Alterutrum excludatur oportet: 
Nam frustra venit, et res est temere addita rebus; 
ex qua Materiem si quis tibi diceret ortam, 
Protinus, e nihilo quia tunc foret orta, negares. 
Si vis exemplo dignoscere quid sit Inane, 
Aspice mensuram fugitivi temporis albo 
Pariete signatam; pictis ubi ductibus horae 
Nigrescunt, et iusta per intervalla notantur. 
Cernis ut adverso conspersam lumine Solis 
Planitiem gradiens porrectae cuspidis umbra 
Percurrat: credas ferro descendere opaco 
Fusci aliquid ferro simile, obscurumque colorem. 
umbra tamen nihil est, mera tantum absentia lucis, 
Quam recta venientem illas acus obvia partes 
Parietis illustrare vetat, quibus imminet: unde 
Parva sit eclipsis, metus nota certa diurni. 
SED nisi sit Spatium et distinctum a Corpore, dices, 
Regula mensurae nulla est; nequae corporis unquam 
Indubitata potest moles alicuius haberi: 
Et, si revera fixum atque immobile non est, 
Exemplar vera iam deficit omne quietis, 
Quicum collatus queat innotescere motus. 
Nulla capi poterit distantia certa locorum: 
Mutabuntur enim semper; nec terminus ille 
A quo discedunt quae corpora cunque moventur, 
Certo apparebit, veluti nec terminus alter 
Ad quem perveniunt. Id ineluctabile ducis, 
O Quinti, vanum tamen est, paucisque refellam. 
Corporibus cunctis tu certam adscribere molem 
Tentares frustra. Quae nobis parva videntur, 
Convexo transpecta vitro maiora patescunt; 
Visa Microscopio crescunt iterumque iterumque: 
Linea fit digitus, vel pes, prout vitra secantur. 
Unum etiam in Caelo fidus persaepe videre est, 
Quod Telescopio duplex reperitur: 
et ambo sidera caeruleus distincte segregat aether. 
Miscuerat Stellas distantia corpus in unum, 
Miscuerat pariter spatium. Prospectus ut omnes 
Contrahit effigies rerum aut producit, eodem 
Omnino ritu spatii simulacra. Quid ergo 
Mensuram Spatio tentas adscribere certam, 
Quae nec materiae est? Metiri sensile corpus 
Per spatium, res est insulsi plena laboris. 
Qui magnum in se se aut parvum quaesiverit, erat 
Inveniat certe nusquam, nisi conferat una 
Cum spatio spatium, corpus cum corpore; maius 
Tunc demum atque minus liquido reperire licebit. 
Haud aliter varii per concita corpora motus 
Ut dignoscantur, nulla ratione necesse est 
Fixas in Mundo et stabiles consistere metas; 
At satis est poni sola vi mentis, et illa 
Non mutare locum inter se, quae proxima circum 
Versantur; licet ipsa locum simul omnia mutent. 
Ambulat in navi puppim proramque vicissim 
nauta petens; gressus totidem similesque profecto 
Sunt, seu navis eat propulsa faventibus austris, 
Seu maneat deses, seu convertatur in orbem. 
Ad navim referas gressus; sunt unius omnes 
Mensurae, pariter procedunt ordine recto: 
Ad pelagus referas; nunc retrogradi esse videntur. 
Nunc et producti, nunc retrogradi esse videntur. 
Quod si praeterea Terram tu rere moveri, 
Tunc alias illis mensuras atque figuras 
Attribues. Verum sine tot respectibus, illos, 
Quales nauta creat, tales cognoscere promtum est. 
nil igitur Spatium refert immobile poni. 
IAM tibi compertum est, quid Inanis nomine tandem 
Signetur: nempe est absentia corporis omnis, 
Quam sibi Phantasiae fingit fallacia nostrae; 
Mens quoties non rem, sed rerum prorsus inanes 
Contemplata modos, una in ratione moratur 
Extensi; non extensum considerat ipsum: 
Haud secus ac numeros, et sensim labile tempus; 
Queis non ulla viget natura, nec ulla subest res. 
Inde receptaculum cunctis existimat ultro 
Corporibus commune dari, quia perspicit, illic 
Nunc ubi corpus adest, aliud potuisse reponi. 
Nimirum illud ubi secretum a corpore quovis 
Immotumque putat, dum corpora cuncta moventur: 
Tanquam debuerit Fabricator strenuus Orbis 
Quaerere ponendis loca primum commoda rebus, 
Et statuenda prius fuerit rerum area, quam res. 
Hoc molitur opus sibi mens, hoc astruit Orbi: 
Nec rerum locus a rebus mage discrepat, ipsa 
Quam moles. Suus ergo sibi sunt corpora fundus: 
Respectus, non res Spatium est. Sic annulus omnis 
Possidet in medio proprium atque immobile centrum, 
Semper idem, semper medium, quocunque feratur. 
Quid vero est centrum hoc? An res est priva, quiescens, 
Per se stans? Minime. Locus est, quo ducere ab ora 
Si lubeat radios, aequales esse videbis. 
Talibus e loculis Spatium immortale, quietum 
Conflatur. Sunt haec Vacui fictitia membra. 
Commentum est igitur, quod tanti fucis, Inane, 
Magnificumque nihil: quo dum sua corpora doctor 
Atticus infercit, fieri qui posse negabat 
Ex nihilo quidquam, nugacibus implet 
Omnia: dumque Atomis Vacuum immiscere laborat, 
Immiscet nihil, ac nolens facit omnia plena. 
SUNT qui Materia Spatium discludere certant, 
Quanquam utriusque Deum ingenue causam esse fatentur. 
Miror ergo illusos Epicuri fraude, dolosus 
Qui Vacuum instituit, Vacuo ne causa daretur; 
Et, quibus esse probat Spatium, probat esse necessum. 
Dicit enim: Spatium omne deus si quando creasset 
E nihilo, partem in nihilum dimittere posset, 
Stantibus interea reliquis; hoc denique facto, 
Accidet in Vacuo Vacuum, et fodietur Inane. 
At vero Spatii quae pars destructa putatur, 
Non periit: siquidem plane una eademque remansit 
Servatas inter Spatii distantia partes 
Quae prius, atque ideo Spatium: quod proinde reverti 
Si nequit in nihilum, e nihilo prodire nequivit. 
Sic dum tu Vacuum, pellax Epicure, tueris, 
Esse negas Vacuo causam; gaudesque malignus, 
Omnem operam Divis adimendo, tollere Divos. 
Tunc adeo dignus quem tantum Numinis hostem 
Gassendi ingenium solers, multique recentes, 
Pectore qui casto Numen coluere, sequantur: 
ATTAMEN obiiciunt: si iam Deus aera vellet 
(Velle potest) huius cellae evanescere totum 
Protinus, ac nihilo, cella sed sospite, reddi; 
Nonne locus cellae interior superesset inanis? 
Nequaquam. Spatii nam si penetrabilis aeque 
Ac pleni Deus est opifex, disperdere corpus 
Ut potis est, potis est etiam disperdere Inane. 
Destruat: en! vobis vestra haec obiecta repono: 
Quid de parietibus fiet? quodcumque futurum est 
Aere sublato, id sublato fiet Inani. 
Propterea, qui nunc aer disterminat oras, 
Si totus pereat suffecto corpore nullo, 
Tunc Spatium quod erat iam non erit amplius, etsi 
Fingitis esse super; sed cum pereunte peribit 
Corpore consumptum; ut consumpta re numerata, 
Nemo est qui numerum dicat superesse. Quid ergo 
Oras intererit? Nihil, inquam; atque hoc Nihil ipsum 
Quod foret, absumente Deo Spatium illud inane. 
Verum orae non se tangent, hic Lockius instat; 
Dividet oppositas eadem distantia moles 
Quae prius: immotas etenim persistere dictum est. 
Ast etiam id dederat, Spatium ipsum posse revelli: 
Si Spatium non intererit, nihil amplius ergo 
Intererit. Dices; nihil hoc Vacuum esse futurum. 
Aut igitur Vacuum penitus nihil esse fateris; 
Aut si vis aliquid, simul et dabis esse necessum. 
Ergo vel Spatium tolli non posse Supremi 
Numinis arbitrio vult Lockius, atque Epicuro 
Consentit, paribusque volens prosternitur armis; 
Vel, si consentit nobis, temere ista docebat. 
NEC tibi propterea, vano hoc phantasmate pulso 
Funditus, hinc aegre videantur posse moveri 
Corpora. Nam liquidi semel, in quo cuncta moventur, 
Si bene naturam perspexeris, ilicet omnis 
Ante oculos motus ratio manifesta patebit. 
Quippe volubilibus liquentia corpora constant 
Partibus, ac tersa circumundique fronte politis. 
Nullaque, vel certe minima est, quae vinciat illas, 
Copula; sed leves praeterlabuntur eundo: 
Lubrica quandoquidem latera, ac detrita volutant. 
Altera Materies liquidis subtilior ipsis 
Intervalla tenet, citus ac diffusilis aether. 
Sit nunc te monstrare satis: celebrabere quondam 
Fusius, o nostra toties dicenda Camena, 
Vivida Materies; qua permanante geruntur, 
Late convexo quae fiunt omnia Mundo. 
Hac perfusa, simul magis ac magis undique fluxa 
Corpora redduntur, flectique et cedere promota; 
Cum levibus primum fuerint exercita plagis. 
Illinc mobilitas in partibus. Ast ubi mersum 
Quodlibet in fluido corpus transfertur ab una 
Sede aliam versus, simul hanc ut deserit, illam 
Occupat; et puncto fit utrumque in temporis uno, 
REM res dum pellit, quaeris quo pulsa recedat: 
Huc ubi erant aliae quas expulit ipsa vicissim: 
Hae quoque propulsant alias, istaeque recedunt 
Huc ubi erat pellens, aut illi proxima. Qualis 
Dum stabilem circum rota fervida volvitur axem, 
Trochlea seu fluxos effundit stridula funes, 
Pars partem sequitur Vacuo sine; nec prior ulla est, 
Quam non posterior iunctim premat, inque sequatur. 
Non alia est liquidis ratio, seriesque movendis. 
Nam licet haud ea sit constantia partibus, atque 
Intestina quies, duro quae corpore perstat; 
Nulla tamen sine finitima tangente profecto est, 
Aut hac, aut illa, qua praetereunte teratur. 
Nec cessant in perpetuo contagia motu. 
Principiis in solido situs unus et idem 
Permanet; in fluido mutabilis et vagus errat: 
Haec genera inter se haud alio discrimine pugnant. 
ASPICE, ut erecto stet lympha inclusa canali, 
Quam subtus retinent postes. Si quando reclusis 
Laxetur valvis, subito fluit acta suopte 
Pondere praecipitans. At non erumpit ab imo, 
Quin delapsa simul tantum decrescat ab alto 
Vertice, descendatque humentis massa cylindri. 
Aeris huic autem propius coniuncta columna, 
Quam sibi cedentem proporro sublevat humor, 
Tollitur adscendens iuxta, seque ipsa relictum 
Deprimit in Spatium, quo decidit unda residens, 
Non intermisso contactu: seque vicissim 
Et latices infra supplent, et desuper aurae. 
SIC pulso semper locus est, Spatiumque liquori, 
Quo se se, prisca eiectus statione, receptet. 
Nec momentum horae est, quo non sit tota relicti 
Area plena loci: quia non succedere cessant 
Contiguae partes, quas corpus mobile trudit. 
hoc pacto baculum si propulsaveris una 
Parte movens, ibit simili pars altera gressu. 
Haud aliter funis longe porrectus, ab uno 
Si capite excutitur, paulatim subsilit omnis, 
Et flexu curvos imitatur mobilis angues. 
Contortusque chalybs iugi vertigine thecam 
Exagitat; duplici suspensam cardine cogit 
Circumagi presso latere intus, et omnia iunctim 
Instrumenta movet; quia stricte cuncta coharent: 
Unde fit impulsus nunquam discissa propago. 
Iam quae de toto liquidorum corpore dixi, 
Haec de principiis liquidorum intellige et ipsis. 
NOVI equidem, quicumque volunt ( in verba magistri 
Nam iurant) primas per se consistere partes 
Materiae solidas, immortalisque figurae, 
Et tamen absimiles, velut ipse Lucretius, illos 
Nec solidi motum in fluido, nec particularum 
Inter se fluidi, quamvis tenuissima quaeque 
Ponatur, quovis animi comprendere nisu; 
Ni Vacuum fingant. Namque omnia corpora condunt 
Talibus ex Atomis, quae, dum in diversa vagantur, 
Destitui spatio nequeant; semperque necesse est, 
ut variae linquant varia intervalla figurae, 
Corpus ubi nullum est, aiunt. Quod linquitur ergo 
et vacat, hoc nihilum dici, Spatiumve, locumve 
Non refert; satis est linqui, penitusque vacare. 
HAUD mirum, e falso si plurima falsa sequantur. 
Sed, quod Materiae naturam hanc, sive figuras 
Attinet (in quo uno totum fundatur Inane) 
id non reiicio tantum, ingeniique dolosi 
Commentum affirmo: faciam, convictus ut ipse 
reiicias: ubi nempe Atomos, et corporis ortum 
Exsequar. Interea, quid sit purissimus Aether, 
Quoque modo partes liquidorum interfluat, audi. 
Huius particulae non simplicitate rigentes 
Aeterna, non duritiae, velut ante putabas, 
Unius aut formae semper molisque tenaces; 
At levitate sua, motusque labore perennis 
Dividuae, frangi faciles, iterumque coire, 
Et quocumque loco quamcumque capessere formam, 
Non ullo quamvis interpugantur Inani, 
Usque valent omnes penetrando implere lacunas; 
Quin-imo impediunt ne possint esse lacunae. 
CEU globulos una si quis congessit eburnos, 
Semina triticea, aut chalybis ramenta vel aris, 
Interiecta videt loca passim tenuia, quo non 
Est rigidis aditus; verum facile influet omnis 
Iniectus liquor, atque sinus penetrabit hiantes. 
Ast horum angellis non se insinuaret acutis, 
Si formam globuli servarent prima liquoris 
Semina; sed iaculi se se in pungentis acumen 
Producunt, modulos et componuntur ad omnes: 
Flexibilis quasi cera cavo compressa sigillo. 
Sic ubi Graiugenum vestigia docta secuti 
Sculptores altis excudunt aenea signa 
Porticibus, simulacra solent effingere primum 
In gypso, ceraque linunt; hinc tota madentis 
Argillae massa tumulant; sparsimque relicto 
Tramite perfundunt liquefacti fonte metalli: 
Cera fluit; sequitur fugientem torridus humor; 
Et frontem Alcidae, nervosaque membra capessit. 
ERGO vices Vacui peragit subtilis abunde 
Materies: quae dum spatiis se accommodat aequis 
Aspera particularum inter, facilique recessu 
Pulsanti minus obstat, idem est ac si nihil obstet: 
Quidquid enim minimum est, nihili tandem instar habetur. 
Illapsis adeo saxis licet unda resistat, 
Attamen illa cadunt; quoniam minus unda resistit, 
Quam premitur. Sic cedit aquis labentibus aer, 
Quas paulum repulit. Sic nunquam praepedit aether 
Aera, quin deorsum tendat, ventisque feratur. 
AT si totum, inquis, plenum est et Inane negatur. 
In cubiculo pede Materiae subtilis erit vis 
Non minor obsistens fodienti sive secanti, 
(Omnis Materies propria nam mole resistit) 
In pede quam cubico lapidis, plumbive, vel auri. 
Falleris, o Quinti: neque enim, quod forte putabas, 
Per vim Materiae propriam memorata resistunt; 
Sed per contextum, qui partes iungit in illis. 
Materies, ut iners, haud per se motibus obstat: 
Tantum ex affrictu et vinclis plexuque tenaci, 
Aut contra posito motu in diversa ferente. 
Nimirum vim vi potis est opponere nullam: 
Motibus apta quidem sumendis, apta quieti; 
Sed nec sponte petens motum, nec sponte quietem. 
PERVIA sint igitur quod quaedam corpora, vel non, 
Quod suffurentur motum, sensimque retardent, 
Aut cito restinguant absorptum, ac denique tollant, 
Hoc elementorum non vis, non summa, sed unus 
Efficit ille modus, quo sunt elementa soluta, 
Vel connexa simul; quo sunt abrasa, vel hirta. 
Est in aqua plus materiae quam in corpore ligni; 
At digito penetrabis aquam, non ligna: Metallis 
Est aditus facilis, quando sunt igne liquata. 
Demonstrat pondus propriae quantum insit in illis 
Materiae: sic Mercurio subtilior aer, 
Aeriis aether longe subtilior auris; 
Nec moles constans elementorum aethere in ipso, 
Cuius particulae magis ac magis attenuantur. 
Hoc unum teneas animo, passim esse liquores 
Immersos aliis alios, unaque fluentes; 
Atque alios aliis textos subtilius; et qui 
Prae cunctis longe tenuissimus esse videtur, 
Posse iterum minimo causae advenientis ab ictu 
Comminui magis atque magis, semperque resolvi. 
PLENUM igitur motus rapidos aliquando morari 
Et variare potest, et detorquere refractos, 
Dividere, inque aliam ex alia transfundere partem, 
Non penitus prohibere: imo per corpora servat, 
Et regit, ut socio coalescant plurima nexu; 
Quod puro in Vacuo nunquam sperare liceret. 
Corporum enim partes medium per Inane soluta 
Nescirent servare fidem, iamque agmine rupto 
Diversae hac illac fugient, et in ordia prima 
Dilabentur, uti pulvis proiectus in auras. 
Nam nisi corporibus stipentur corpora, eorum 
Partibus haud teneant nexas sua vincula partes, 
singula laxa fluant. Quod sint plena omnia, rebus 
Hinc sua durities: dura quae mole cohaerent, 
undique, ceu pleno Mundi cratere, premuntur. 
Hoc adeo certis promtum est deprendere signis. 
Dimidios pulchre levati marmoris orbes 
Si lapsu opposito, ne furtim interfluat aer, 
Apte inter se se iungas, iam nulla virum vis 
Diversos poterit iunctos divellere nisu: 
Hos etenim pressu valido densata coercet 
Materies, firmisque tenet complexa catenis. 
Hinc quoque difficili discinditur unda natatu, 
Atque obluctantes vix vi propulsa lacertos 
Certamen reprimit, pectusque fatigat anhelum, 
Et, quasi discidium metuens, findentibus obstat. 
Vimineam pariter virgam si forte coruscas, 
Illam incurvari modo lentarique videbis, 
Tum strident aurae tenues, tum sibilat aer; 
Unde repulsari pleno liquet aere virgam. 
Sic etiam, tonitru nubes quatiente fragosas, 
Praevertit fulgur strepitum; quia pervolat ignis 
Ocior, aeriae sed nostris auribus undae 
Tardos important loca per conferta sonores. 
DENIQUE cur se se parvo clinamine flectit, 
Quae venit aetherias a sidere missa per auras 
Lux oculis, etsi, quantum in se est, recta feratur? 
Nempe abrumpit iter, radiosque intrata refringit 
Quae medio coelum terrasque interluit aestu 
Materies diversa, magisque minusque resistens; 
Ac lucem exiguis amfractibus ire parumper 
Detortam cogit: sed non detorta meatus 
Per vacuos, nihil est ubi quod detorqueat, iret. 
Quippe moras nectunt, quamvis liquentia, passim 
Corpora, circuitum propter, quo mutua se se 
Excipiunt, sedes et commutare iubentur: 
Quod non accideret, si quovis impete fractus, 
Et qua percutitur liquor, illa parte dehiscens, 
Obiicibusque vacans, venas aperiret inanes. 
Ergo stant pleno, sunt quanquam libera, Mundo 
Corpora; quae laxe in vacuo si sparsa natarent, 
Diffluerent passim; nec certo foedere possent 
Accipere, acceptosque aliis transmittere motus. 
PROPTEREA miror tam docto, tamque sagaci 
Neutono Vacuum placuisse, ut motibus aptum 
Sidereis. Etenim, dum certos atque perennes 
Astrorum cursus, cum vi obsistente fluenti 
Conciliare nequit, discordantesque Planetis 
Ducere transversim per conica segmina curat 
Communi ingenitae gravitatis lege Cometas, 
Nil reperit melius, quam si tollatur ab omni 
Aethere materies agitanda; globique ferantur 
Attractu vario rapti per Inania. Dicam 
Tanti pace viri, quo non solertior alter 
Naturam rerum ad leges componere motus, 
Ac mundi partes iusta perpendere libra, 
Et radium Solis transverso prismate fractum 
Septem in primigenos permansurosque colores 
Solvere; qui potuit Spatium sibi fingere vanum, 
Quod nihil est, multisque prius nihil esse probatum est? 
Qua ratione valent in eo densissima volvi, 
Et servare suam volvendo corpora molem? 
Attractus mitto varios, et pondera nullis 
Exponenda modis, nisi motus vera propago 
Contactu fiat, pulsumque a corpore corpus 
Tendat eo semper, quo vis direxerit illud: 
Quippe suus deinceps erit hic locus. Attamen urget 
Me studium Viri: metuo, ne surculus ille 
Letiferi erroris, Gassendo nuper amatus, 
Defensore novo speret se posse tueri; 
Atque hominis magni fama titulisque resurgat. 
Huic ergo liceat physicas opponere causas. 
CONSTAT enim corpus quodcumque movetur in orbem, 
Aufugere a motus centro, sibi cum nihil obstat; 
Molirique fugam assidue, si forte quid obstet. 
Caelestes igitur sphaerae, cum semper in orbem 
Et proprio super axe, et circum immobile centrum 
Volvantur, Vacuo si currant undique cinctae, 
Scilicet a statione procul, rectaque recedent, 
Et centri immemores et cursus ante peracti. 
Ceu valida emissus funda lapis exit in auras, 
Et metam assequitur subito, et praevertitur Euros: 
Fortior a gyro est illi, et directior ictus: 
At lapis erumpat, distento fune per orbem 
Ut primum actus erit, si non retinacula fundae 
Praepediant. Ergo fugient vaga sidera, vasti 
Perque vias Nihili faciles, per aperta locorum, 
Impete servato, penetrabunt futile regnum; 
Donec in obiectam, quae motus forte retundat, 
Materiem inciderint, aut tangant moenia Mundi. 
PRAETEREA cuiusque brevi resoluta peribit 
Massa globi: quoniam partes hinc inde rotatu 
Disiiciet late sparsas per Inane quietum; 
Ut rota curriculo collectas vibrat arenas. 
In tenues Atomos primum Atomosphaerion ibit; 
Inde superficies; dehinc interiora sequentur. 
In subiecta sibi radios male prodigus astra 
Disperget nunquam redituros Delius ignis. 
Corporibus densis gravitas quoque nulla futura est. 
Quin levitatis erunt maioris, et ocius ibunt 
A centro: si quidem plus, quam rarissima, motus 
Accipient. Qui posse trahi per centripetam vim 
Respondebit, eum quae sit vis illa rogabo. 
Namque manus fundam exagitans, hoc missile saxum 
Centripeta non vi, sed funda continet ipsa. 
Pulsantes equidem vires intelligo, nusquam 
occultas magicisque pares, tantumque valentes, 
Ut non centrifugae possint obsistere contra, 
Sed gravitas etiam crescat, dum corpora centro 
Accedunt propius. videor mihi cernere terra 
Emergens, quidquid caliginis ac tenebrarum 
Pellai Iuvenis doctor coniecerat olim 
In Physicae studium; solitus dare nomina rebus 
Pro causis, unoque secans problemata verbo. 
VIS ea, quae centro promanans corpora cogit 
Ad centrum, ac toto circum diffunditur Orbe, 
Aut nihil est, aut Materiem toto Orbe requirit 
Diffusam, qua vis a centro ad corpora tendat. 
Sphaerarum centris igitur nunc praefice mentes, 
Quae cum centrifugis decertent viribus, imo 
Victrices propriis circumundique corpora frenis 
Contineant, retrahant fugitiva, elapsa reducant, 
Ellipsesque creent, non veros motibus orbes; 
Atque ideo, quoties tentat describere corpus 
Tangentem (quoniam perimetri linea curva 
Ex infinite parvis tangentibus extat 
Innumeris) toties restingant atque recurvent, 
Interdum laxare velint, ac lora remittant. 
Ceu puer intextam chartis et vimine lento 
Alitis effigiem credit levioribus auris 
Fune regens: aut in triviis multiplice filo 
Ludicrorum hominum iocularia membra moventur. 
SIMPLICE nec filo Neutoni fabula pendet 
Texentis varias vario pro tempore leges: 
Hoc vel tota potest uno convicta refelli. 
Nam si Materiae venis Attractus inhaeret, 
Ac sine pernicie nequit interituque revelli, 
Vis ea per cunctas fluit undique praedita partes 
Ingenio simili: simili regit omnia ritu: 
Insita nam toti, membris lex omnibus una est. 
Ergo cuncta pari ratione trahentque trahenturque, 
Et leges omnis Natura sequetur easdem. 
At neque corruptis turbatae moribus urbes 
Dissona tot decreta, et tot discrimina legum 
Effudere unquam; tua quot doctrina profudit. 
Nam, Neutone, tibi quoties vasto aequore rerum 
Res nova se se aperit; toties convertere vela 
Cogeris, atque alias Attractus fingere formas. 
Ecce alio se more regunt per Inane Planetae, 
More alio Magnes, alioque Electrica virtus. 
Sic tua circumagitur quavis versatilis aura, 
Et vaga per varios errat sententia flexus: 
Atque adeo rudibus non discrepat instrumentis, 
Uno quae positu dant unum stridula carmen: 
Sed quoties iuvat inde novos extundere cantus 
Et variare melos, toties mutare necesse est 
Effetam compagem et pauperis organa Musae. 
QUOD si ridiculum tales confingere causas, 
Et vires intermedio quocumque carentes, 
In vi centripeta nil non e viribus ortum 
Centrifugis agnosce lubens. Quapropter Inanis 
Abiice commentum, quo Mundi tota periret 
Machina, nec possent ulli consistere motus. 
Verum corporibus quae sit gravitatis origo, 
Haec, ubi labentes Atomos per Inane refellam. 
Materiae demum qui possit summa fluentis 
Et volvi pulsa assiduo, et parere moventi, 
Sic, ut nulla tamen fiant dispendia motus; 
Quaeque peregrinos adducat norma Cometas; 
Hac, ubi coelestes fluxus et sidera dicam. 
NIL igitur vasto in Mundo non undique pressum est. 
Inversis haerent ideo suspensa lagenis 
Vina, cadoque negant se effundere subtus aperto, 
Si non immissu laticem depresserit aer. 
Sed mirere magis: rapido cum turbine venti 
Inflixere salo nubes, ac fervidus hausit 
Inter aquas nimbosque interceptum aera vortex, 
Tortilis actutum pelagi de fluctibus unda 
Tollitur, et coelo caput inter nubila condit: 
Cursitat erectum commota per aequora flumen, 
Deprensis misere nautis, ac navibus ingens 
Exitium; ni qua perrumpant arte columnam, 
Et seriem undarum, iugi quas antlia ductu 
Extrahit, aura levis propere intromissa recidat. 
Tum cadit horrendo praeceps cum murmure gurges. 
HINC etiam totis licet instes viribus, unda 
Comprimitur nihil aut paulum: ac si plumbens unde 
Plenus uter multo valide quassabitur ictu, 
Aut nihil offendit contusum malleus utrem, 
Verberibus cassis innoxuis usque resultans; 
Aut, si percutias iterum vehementior, exit 
Guttatim, et solidi per caeca formamina plumbi 
Exsudat potius quam condensetur aquae vis, 
Ac seipsam adstringat spatio contenta minori. 
Cur tamen in vacuas non se corpuscula sedes 
Coniiciunt, si perfugiis, quot credis, abundant? 
Protinus absimilem dices obstare figuram. 
Irrita sunt igitur spatia haec, et inepta iuvandis 
Motibus, ingressum illa negant si partibus undae. 
NON sic aeriae partes, cum forte premuntur. 
Constringi patiuntur enim, et subsidere norunt, 
Et coacervari, donec vi denique magna 
Dissiliant, rumpantque moras, et vincula solvant, 
Cuncta repentinis lacerantes obvia rimis; 
Ac sonitu horribili fugiant per aperta viarum, 
Si modo coeperunt aliqua fervescere flamma. 
Sulphureas veluti nubes, cinerumque procellas 
Undique visceribus calidis Aetnaea vorago, 
Saxaque tosta vomit, nigra fuligine coelum 
Suffundens, aperitque novis latera ampla ruinis, 
Et ferrugineos eructat faucibus ignes. 
DISCRIMEN tantum vacuis ne per aera crebris, 
Et per aquas paucis tribuas? Facit aetheris ardor, 
Quo scatet aerius, sed parcius humor aquosus 
Conseritur; fluit unde minus, minus unde liquescit. 
Sic, ubi vallatas exercitus obsidet arces, 
Ignovomum spirant fabrefacta tonitrua Martem, 
Fulmineosque globos immani pondere torquent, 
Pulveris accensi tanta est violentia! Turres 
Praecipitant, murosque et propugnacula frangunt: 
Pulsa tremit reboatque procul conterrita tellus. 
At si tam multis terebratur inanibus aer, 
Non est, offensus cur tam gravis intonet; ibunt 
Pervia particulae per spiramenta silentes: 
Impetus elusi vanescet flaccidus ignis, 
Et fumum imbellem iaciet per inania caeli. 
Unde ciet tantos igitur vis flammea motus? 
Nempe quod implexum prius, adstrictumque catena 
Solvat, et abruptis iam liberet aera vinclis; 
Cui via turgendi nulla est, ni corpora vibret 
Cuncta procul nisu, quo dilatatur, eodem. 
TUNC fit in aerii lento subtemine textus, 
Quod fieri plane sinuato cernis in arcu, 
Miles ubi torquet nervo pulsante sagittam. 
Nervus enim intensus curvati cornua ligni 
Contrahit; hinc adeo patulos convexa meatus 
Pars aperit, strictis obturat concava fibris: 
Verum aether de more vias ingressus hiantes 
Non habet, intercluso abitu, quo tendere possit. 
Ergo premens valido contortas impete fibras, 
Corrigere et pressu assiduo producere certat. 
Nervus obest: nervum sedenim simul atque remisit 
Arcitenens, laxante manu, retinacula cessant. 
Propterea tum liberior se se explicat arcus, 
Et resilit nervus partes distractus in ambas: 
Qua vi pulsa repente fugit, rapiturque sagitta. 
Sic ventosa ferit tenui catapulta fragore; 
Sic tacitas vibrat pyrio sine pulvere glandes. 
Compressi ferrea quot sunt in arundine flocci 
Aeris, en! tot habes arcus resilire paratos. 
NEC propius vero est quod ais, perlucida quando 
Corpora sunt quaedam, tenero seu mollia textu, 
Aut fluida, id totum vacuis compluribus inter 
Coniunctas Atomos tribui, acceptumque referri. 
Nam si res, Quinti, sic se se, ut dicis, haberet, 
Quae perlucida sunt, quae molia, quaeque liquescunt, 
Haec leviora forent, quam quae transmittere lucem 
Densa negant, solidaque et dura mole cohaerent. 
Quod tamen in molli secus evenit atque fluenti 
Mercurio. Certe is non mobilitatis honore 
Cedit aquae; quin se se etiam calecactus in auras 
Evehit, insinuatque poris; nam cuncta minutim 
Scrutator penetrat volucri corpuscula fumo: 
Tantum humectando non est, neque tactus adhaeret. 
Multa tamen vincit. solido quae corpore constant, 
Mercurii gravitas. Auri rigor omne metallum 
Vincere duritie, lapidesque, ut pondere, cunctos 
Debuerat; quam molle tamen, quam ductile nosti. 
Dura natat glacies; levior pars dura metalli 
Partibus eiusdem liquefactis, ut probat usus. 
Cera natat lymphis: ceram omnis sorbeat humor; 
Si perluciditas a multo oriatur Inani; 
Non oleum nitida veheretur opacius unda, 
Non rigidus pumex, non lento cortice suber. 
Fossilium quoque rex adamas, quem parturit und 
Dives opumi et Phoebi radiis melioribus ardens 
India, non durus simul ac perlucidus esset. 
Perlucere etenim multis ab Inanibus ortum, 
Duritiem excludit paucis ab Inanibus ortam. 
AT vero quae sunt directae pervia luci 
Corpora, clathrorum ritu compacta videntur, 
Ac strue multiplici foliorum reticulata. 
Mollia si fuerint, laqueos imitantur Arachnes; 
Ut rivi labentis aquae, seu limpidus aer. 
Si praedura, silex velut est crystallina, crates 
Ferratas referunt, queis pervia saepe domorum 
Claudimus, ut facilis detur transpectus in hortos. 
Permeat exiles aditus pars altera lucis, 
Altera cancellis offensa retunditur; unde 
Resplendent crates partim, partimque videri 
Ulteriora sinunt, ac si nihil inter adesset: 
Interea caulas purissimus occupat aether. 
Hinc si pronus aquam spectes in margine ponti, 
Protinus illa soli tenuem declivis arenam 
Exhibet, ac nitidis conchylia mixta lapillis: 
At mare si magnum prospectas littore ab alto, 
Luminis ingentem transversa per aequora tractum 
Aspicies; Phoebi nam se radiantis imago 
Proiicit in planum, tremulisque reflectitur undis. 
PRAETEREA vitrum cadens, atque ipsa, rigor 
Deposito, cernis mollescere cocta metalla; 
Non interiectu Vacui diffusilis, imo 
Corporis advectu, quo vincula caeca repente 
Dissiliunt, fitque ex geminis mixtura liquescens: 
Quando volatilibus iaculis per sulphura serpit, 
Et salium frangit nexus, partesque solutas 
Dissipat irriguus, varieque intersecat ignis. 
Saepe nec ipsa operi vis ignea sufficit: addi 
Nempe solent nitrum solvendo et alumina ferre, 
Quae reserent, obelisque viam rimentur acutis. 
Quin etiam ipse adamas rerum qui spernit et ignes, 
Aere repercussa excipiat si spicula Solis, 
Traditur humescens fluere accendente smaragdo. 
HUC accedit, uti, quoties rarescere corpus 
Contigit, admissae veniant in viscera partes, 
Quarum abitu densum, eiecto velut hospite, fiet. 
Sic aqua conceptis ebullit fervida flammis, 
Pellitque in teretes dilatatum aera bullas: 
In glaciem concreta riget, simul avolat ignis 
Exiguus, qui particulas agitare solebat. 
Ast huius miranda quidem natura videtur, 
Quod salis haud aequo plus unquam sorbeat; omne 
Quod superest, fundo intactum satiata remittat: 
Nec minus interea fucum, variosque colores 
Ebibit: et quoties vim certam ardoris adepta est, 
Sic stat, et adiunctis nihilo magis ignibus ardet. 
Quare dissimiles in ea, multosque meatus 
Absit ut esse negem; solum nego prorsus inanes: 
Aere nam fetos, et partibus aetheris aio, 
Quae non effugiunt semper; nam crescere lympham 
Cernimus adiectis salibus, quos lympha resolvit. 
Ligna quoque in spatium, si quando irrepserit humor, 
Amplius evadunt; contracta humore fugato 
Arescunt, rimisque brevi finduntur hiulcis, 
Tantum prorsus abest, ut corpora vana tumescant, 
Atque incremento cava dilatentur inani. 
QUOS igitur Vacui tractus toto Orbe putabas 
Hactenus immensos, et non auctoris egentes, 
Ut foret absque Deo quiddam, saltemque creata 
Non essent spatia, et velut incunabula Mundi; 
Ocius abiicias animo; loculosque vacantes 
Corporis in medio cuiusque; haec omnia temnas, 
Delirantis uti lusus et somnia sectae. 
Ecce vides, ut sit fragili male credita fundo 
Machina, quam falsa deceptus imagine rerum, 
Exstruis in Vacuo, penetrabilibusque lacunis. 
Felix qui veras avidus cognoscere causas, 
Sensus assurgit supra, nullumque secutus 
Ductorem, praeter lumen Rationis amicum 
Vimque animi, reliquis mortalibus invia tentat 
Ipse loca, explorat rerum caput, atque per omnes 
Naturae latebras ire imperterritus audet. 
Illum non anceps Regum favor, aut levis aura 
Fortunae, miserisque bonis contenta Voluptas 
Dimoveant, Veri sanctum ut deponat amorem. 
Scilicet haud satis est rivos spectare fluentes, 
Aut herba in molli patulaeque sub arboris umbra 
Prostratum, nitido radiantes rore lapillos 
Mirari, ac tremulo labentes murmure lymphas, 
Et flores quos nutrit aquarum lacteus humor, 
Ac bibulo semper viridantem cespite ripam: 
Fontem ipsum indagare iuvat, penitusque latentes 
Rimari venas laticumque exordia prima. 
Quorsum igitur nos corporibus circumundique septi, 
Materiae decus ac formam externumque nitorem 
Miramur tantum, summoque in cortice rerum 
Ludimus? Internam cur non penetramus in aedem 
Naturae, atque adytis immitti poscimus ipsis? 
Quam pulchrum est in principiis, in origine rerum 
Defixisse oculos et nobile mentis acumen! 
Pervolat huc Sapiens; nugae sunt caetera Vulgi. 
Hinc nullus digno Vates extollere versu 
Pythagorae magni poterit, magnique Platonis 
Illustres animas: ingens quibus institit ardor, 
Se primum, auctoremque sui et primordia cuncta 
Quaerere contemplando. Hos non tenuere paterni 
Deliciae moresque soli, quin protinus omnem 
Aegyptum et Syrii lustrarent littora ponti; 
Incoluit primum quas alma Scientia sedes: 
Atque viros ibi consulerent sapientipotentes 
Longaevosque, et doctrinae monumeta vetustae: 
Civibus ut tandem non vellera murice tincta, 
Non aurum aut gemmas, ast aurea dicta ferentes, 
Ditarent patriam nova per commercia Veri. 
HOC animo, Quinti, Naturam invisere tecum 
Dulce mihi: dulce est altos intrare recessus, 
Et praeferre facem, et gressus firmare labantes. 
Ne te, quaeso, viae capiant mala taedia longae. 
Sunt rigidi, fateor, trito sine tramite montes, 
Sunt durae cautes, ac spinis horrida passim 
Virgulta, et fossae iuga per salebrosa profundae: 
Macte animo tamen interea dum alludere conor, 
Defessamque tibi rerum asperitate molesta, 
Non iniucundo solari carmine mentem. 
Haud secus in silvis, ac frondes inter opacas 
Ingenitum carmen modulatur musicus ales, 
Dum fovet implumes foetus placidissima coniux: 
Nam ramo nunc ille sedens, nun praepete penna 
Huc illuc circumvolitans, noctesque diesque 
Invigilat custos; liquida tum voce canorus 
Personat omne nemus: molli haec abscondita nido 
Suaves aure bibit numeros, oblita laboris; 
Et vix assiduae sentit fastidia curae. 
NUNC superest Atomos ut perspiciamus in ipsas: 
Altera nam sectae basis est. An firmior haec sit, 
Cognosces: vix crediderim, quia non sibi constat 
ipse parens Atomorum; et tanquam erroris amore 
Ebrius, interdum proprio se confodit ense. 
PRIMUM infinitas, infinitoque natantes 
In Nihilo posuit. Nimirum utrumque volebat 
Aeterno e solio pellendi Numinis audax 
Conatus. Nam si per se se, ac semper ab aevo 
Stant omnes, numero quis eas includere certo, 
Utque tot, haud plures essent decernere quivit? 
Tum si, ut progenerent aliquid, temerarius illis 
Accidere occursus debet, quo plurima casu 
Conciliante, cohors glomeretur corpus in unum; 
Infinita foret sparsae nisi materiae vis, 
fortunae credenda ioco, et concrescere promta, 
faro vel nunquam potuissent corpora gigni. 
Quinimo si magnum adeo superesset Inane, 
Undique diffugerent, ac per deserta locorum 
usque vagarentur Naturae clementia; nec esset, 
Cogere qui tandem ac dispersa reducere posset. 
Sic Spatium immensum Minima infinita poposcit. 
Nec tamen hic aliqua sine libertate locari 
fas erat, ut quodam possent coalescere motu. 
Nam si densa nimis, nimis et stipata fuissent, 
Non aliunde impulsa quidem et motoris egena, 
Torpebant, somnoque gravi infecunda iacebant. 
Unde soluta eadem simul atque frequentia fingi 
Par fuit, et proprio gravitatis percita nisu, 
Quando hic prae cunctis ultroneus esse videtur. 
INGENIOSA quidem haec; verum ratione sagaci 
si fuerint excussae, ruunt fundamine nullo. 
Ac veluti scenis agitur dum fabula nostris, 
Ludificant oculos spectacula vana tuentes, 
Et mentitarum capiunt dulcedine rerum: 
Ut modo porticibus longis simulacra deorum 
Aurea marmoreas inter mirere columnas; 
Et modo praecelsas turres, arcusque superbos; 
Aut classem in portu ventis dare vela parantem, 
Exstantesque mari scopulos, incurvaque longe 
Littora fluctifrago pelagi spumantia rore; 
Nunc impendentes silvarum cautibus umbras; 
Inde vorax Erebi barathrum, et Plutonia regna, 
Hinc placidum nemus Elysii sedesque beatas: 
At pulchrum aspicias postica parte theatrum, 
Nil praeter telasque leves leviterque perunctas 
Cernis, et avulso ruit omnis machina clavo. 
Sic introspectum fallacis dogma Epicuri 
Concidet, inque suum evanescens ibit Inane; 
Quando nec innumeras, nec progenitore carentes, 
Non individuas, immortalesve, nec ultra 
Labentes Atomos, nec eo concrescere motu 
Quo dicuntur agi, mox ipse fatebere victus. 
PROTINUS in mentem revoces quod dicere nuper 
Me memini, cum de Vacuo lis orta vigeret; 
Rem prorsus nullam per se constare potesse, 
Quae simul haud esset genere omni praedita dotum. 
Deficiente aliqua, rem cernimus esse creatam; 
Et maiorem illi causam praecellere. Quidquid 
Ex alio non est, nequit ullo limite claudi. 
Et cur, quod per se est, non dotibus affluat illis 
Caetera quas habeant queis per se stare negatum est? 
Dii vestri, quos in latebras Epicurus adegit, 
Ut mollem ducant secura per otia vitam, 
Dii vestri, quos fortuito corpuscula nexu 
Compegere, velut tibi res compingitur omnis, 
Per se se non sunt; felices attamen illic 
Aeternum vivunt, ac laeta pace fruuntur: 
Et felix, Atomus quae per se est, esse nequibit? 
Multa valent homines membrorum robore partim, 
Et partim ingenio; per se non esse nequibit? 
Si per se est Atomus, cur ipsi nulla potestas? 
Te male naturam rerum docuere magistri. 
Quae tenet aeternum propriis a viribus avum, 
Atque est idcirco, quia per se decuit esse, 
Et non esse nequit; res illa, utcunque vocetur, 
in se habeat totum esse, ac totum posse, necesse est. 
Numen habes, Numen tibi nescius adstruis ipse. 
Cur Epicurus enim numero docet innumerali 
Esse Atomos? Quia ponit eas auctore carentes. 
At si auctore carent, cur illas non quoque dixit 
Ut numero, sic mente, ac viribus infinitas? 
Cur non esse Deos voluit? Nam nomine tanto 
Dignior est Atomus, quae per se stare putatur, 
Quam Divi ex Atomis temere incurrentibus orti. 
hanc tamen invalidam facit et Rationis egentem: 
Hos ratione animi donat, vitaque beata. 
Naturae nihil aeternae concedit avarus, 
Omnia fortuitae. Quam sint haec dissona, sentis? 
TANDEM igitur falsi vestigia blanda secutum 
Ductoris te poeniteat, dulcissime Quinti. 
Divinos pudeat tam parvis rebus honores 
Decrevisse. Leves micas, tenuissima segnis 
Materiae ramenta, meri ludibria casus, 
Per se naturamque suam constare putabas! 
At certe quidquid per se est, sic esse necessum est, 
Ut cum percipitur, simul ipsum eluceat esse; 
Et, si ponatur penitus non esse, repugnet. 
Haec Atomis tribui nequeunt. Vis, ordine dicam? 
Scilicet haec Atomus, quae nunc mihi iungitur, esse 
Ut sine me poterat, poteram sic esse sine illa. 
Aeternum in Vacuo potuit disiuncta vagari, 
Aeternum poterit. Cum ergo sit inutilis Orbi, 
Ponamus non esse: ruent num caetera rerum? 
Nequaquam. Non hanc igitur perstare necessum est; 
Illiusque loco satis est si perstet Inane. 
Unius hinc Atomi ratio non postulat, ut sit 
Quod si unam e rerum natura expungere possim, 
Expungam geminas, expungam quattuor, omnes 
Denique. Namque omnes nihil excellentius in se, 
Naturam quod spectat, habent, quam parvula quidquid 
Ac simplex Atomus revera possidet omnis. 
Nulla igitur per se, si per se non fuit una. 
IMMENSUM qui praeterea sibi fingit Inane, 
Rem quasi perpetuam, certe ut rem cogitet, ipsi 
Nil Atomis opus est: intelligit esse reapse 
Magnum aliquid, quod Materia secernit ab omni. 
Ergo materiae molem totam esse sua vi 
Non modo non vincit, fieri sed posse fatetur 
Ut nil Materiae sit funditus omne per aevum. 
Olli Materies est adventitia Mundo. 
Quare igitur per se, quare infinita putatur? 
Sed faciam, ut verum noscas; utcunque Lucreti 
Obstrepat, et contra decantet garrula Siren. 
INNUMERAS vis esse Atomos, sed maius Inane 
Innumeris Atomis. Quanam compingitur arte 
Infinitum illud male parcum, et parte recisum, 
Quod iam stare nequit, quoniam pede claudicat uno? 
Nempe infinitum infinito posse putasti 
Esse minus? Nonne hoc ipso, quod crescere possit, 
Mancum ac finitum est? Quod maius, none minori 
Semper limes erit? Porro non aequat Inane 
Materies, quia non explet; sed libera fertur 
Per medium, vacuos et passim linquit hiatus; 
Maior, si nullum superesset Inane, futura. 
Quapropter quemcunque locum deprendis inanem, 
Illic Materiae finem simul esse fateris. 
nam si pertendam infinitas aequoris undas, 
Littora tu digito monstrans ubi desinit aequor, 
Me subito falsi convinces: haud secus et te 
Convincam, ostendens Vacuum sine corpore purum; 
Aspice ut ambo sibi noceant obstentque vicissim, 
Quae tu fraterno nexu coniuncta putabas; 
Et mediam regni partem infinita gemella 
Subripiant, lacerentque immani vulnere totum. 
Elige; nam regno alterutrum decedat, oportet. 
Sed caveas; quid Materiem si tollere mavis, 
In nihilum iam cuncta ruent; si tollis Inane, 
Non est, Materia ut possit stipata moveri. 
QUID vetat, obiicies, ne sursum linea duplex 
Ducatur sine fine quidem, tamen una profundo 
exeat a centro Telluris, et altera tantum 
A facie? Tunc sunt expertes limitis ambae, 
nec tamen aequales. Vanos imitare Sophistas, 
O Quinti! Geminas habet utraque linea partes: 
Hac sunt aequales, qua sunt sine limite; se qua 
Ponis inaequales, finitas esse fateris: 
Limes enim est illis, ubi primum exordia sumunt. 
At tua Materies nusquam est sine limite, quando 
Mergitur in Vacuo quod ab omni parte redundat. 
ERGO dormitat praeclari dogmatis auctor, 
Innumeras cum vult Atomos, quibus addere possem 
Vel plures; nondum ut penitus repleatur Inane. 
Nam locus est cunctis. Fingamus millia centum 
Adiungi: num propterea complebitur? Esset 
Finitum, posset si centum millibus olim 
Compleri. Porro non tantum haec millia fas est 
Adiungi, verum bis, ter, quater, amplius, imo 
Millia mille modis iterum repetita. Profecto 
Crassior esse potest globus hic Telluris et Undae, 
Quam nunc est; paulo furi quoque densior Aer: 
Partibus et cunctis Vacui succedere corpus; 
Nil etenim prohibet, quod nunc sit inane repleri. 
Ergo Materiae tumefactam crescere molem, 
Perque novas Atomos augeri posse fatendum. 
Crescere si possit, nunc finitam esse necesse est. 
AUGERI ut poterit, poterit quoque, sospite Mundo, 
Imminui; demtis siquidem succedere Inane 
Corporibus promtum est; Vacuumque ut corpora supplent, 
Sic Vacuum, nulla iactura, corpora supplet. 
Nunc porro demas Atomorum, nam licet, unam; 
En! quam iactabas immensam, summa repente 
Fit minor: at centum si dempseris; ecce minorem 
Semper habes. Immensum ergo maiusve minusve 
Esse potest, quam nunc revera est. Perge, Poeta, 
Quid stas? Aeternum pariter dic posse putari 
Longius aut brevius. Risum teneatis, amici! 
confutare pudet, liquido quae falsa videntur. 
Partibus adiectis veluti res crescere nunquam 
Inficita potest, nequit et decrescere demtis. 
PRAETEREA cum quaeque Atomus finita sit in se, 
Quotquot erunt, vel si plures quam intelligis, essent, 
Haud unquam in numerum poterunt coalescere tantum, 
Qui non descriptos habeat circum undique fines. 
Nempe sat est numeri primordia ducere ab uno. 
Namque haec dividuis natura est insita rebus, 
Ut quae principium, finem quoque norit: utraque 
Parte nihil: rerum haec extrema; fugaque perenni 
Exit in hoc tandem, quidquid promanat ab illo. 
Quare infiniti finitas dicere partes 
Quae stent una omnes, numerumque suapte putari 
Natura plenum, qui non augescere possit, 
Absurdum est. Vel enim quiddam potes addere summae: 
Atque ita limes erat: vel non potes addere quidquam; 
Exhausta est igitur numeri et praeclusa potestas: 
Unde infinitus simul ac finitus habetur: 
Quod pugnans recta procul a Ratione recedit. 
Quidquid habet numerum, per se innumerabile nonest. 
Quidquid et extensum est, mensuram admittat oportet. 
QUOD si autem numeros vulgo sine fine patentes 
Dicimus, idcirco quia possunt crescere semper, 
Nilque vetat summae superaddi cuilibet unum; 
Observa numeros, ut fusius ante probavi, 
Re nihil esse quidem, mera sed phantasmata rerum, 
Solius ingenii foetus prolemque caducam. 
Scilicet hoc ipso quod possumus addere summae, 
Summam infinitam re ipsa nullam esse fatendum est. 
Ergo cum liqueat, quidquid numeratur, id esse 
Finitum, et partes numerari posse minutas, 
Quarum conflatur denso e glomcramine totum: 
Hinc sequitur, quidquid multis coalescere ponas 
Partibus aggestis et consistentibus una, 
Haud infinitum posse, immensumve putari: 
Atque ita Materiae summam, quae in semina parva 
Dividitur, certos intra consistere fines: 
Quodque infinitum est, unum simul esse reapse; 
cui nullae partes adimi aut accedere possint. 
CERTE Materies, quocunque extensa patescat, 
Infinita nequit, si non immensa, putari. 
Porro Materies nequaquam immensa videtur 
Hoc ipso quod sit variis affecta figuris, 
Atque in multigenas classes, te auctore, tributa. 
Hoc etiam, Quinti, tua per documenta probabo. 
Qui Spatium putat immensum, velut ante docebas, 
Haec immensa vocet, spatium quibus omne tenetur; 
Ut vocat aeternum, quod nullo tempore non est. 
Pars etenim Spatii quaecunque relicta supersit, 
Res ibi deficiens non est immensa profecto. 
Multimodis igitur cum sit distincta figuris, 
Atque ideo in multas Atomorum summa cohortes 
Sit divisa, tuo praeceptorisque Poetae 
Iudicio, quaecunque cohors immensa putetur, 
Hac opus est una Spatium simul omne repleri. 
Terminus est illi, quod non penetratur ab ipsa. 
Porro, dic sodes, gens infinita cuborum 
An toto, quantum est, Spatio protenditur una? 
Haud certe: siquidem globulis iam non locus esset, 
Nec spiris, triquetris, rhombis, mucronibus, hamis. 
Conica gens totum sola exaequarit Inane: 
Quo nunc pyramides, quo disci, quove cylindri 
Migrabunt? iuvat his Spatium ultra quaerere sedes. 
Nulla igitur Spatium immensum sola occupat. Ergo 
Nulla immensa potest, nulla infinita vocari. 
Dant aliis aliae finem accipiuntque vicissim. 
Sed quae sunt finita loco, finita necesse est 
Sint etiam numero; quare sub quaque figura 
Innumeras Atomos consistere posse negandum. 
Porro finitas Atomorum dicere formas, 
Atque ideo classes, queis dant sua nomina formae, 
Cogeris. Hinc sequitur conclusam limite certo 
Materiae summam: cum non coalescere possit 
Undique finitis e partibus infinitum. 
Sed quoniam Spatii quodcunque relinquis inane, 
Aeque infinitum est, atque id quod corpore comples, 
Inde liquet Spatii summam non posse repleri, 
Ni nova Materiae summa infinita creetur. 
Quae nunc sparsa natat Vacuo, quam curta brevisque est! 
Ampla videre mihi videor quae dolia vulgo 
Asservant inter cava fundamenta domorum 
Teutones, aut cryptis gelidoque in monte recisis 
Porticibus, veteri sacrata palatia Baccho: 
In quae si iaceres quantum capit amphora vini, 
Hospitibus, pro! quanta mihi vindemia! dicens; 
Imo quam tenuis, dicam, si dolia cernas. 
ET cur, si numero sunt infinita, volebas 
Semina Materiae Spatium quaecunque pererrant, 
Finitis tamen inter se distare figuris? 
Haud equidem ignoro quid ad haec contraria forsan 
Invitum te compulerit. Cum nempe videres 
Non infinitas passim consurgere rerum 
In mundo species, at finibus esse coactam 
Quamque suis; nullamque nova splendescere forma, 
Intellexisti, quamvis agnoscere nolles 
Quid foret, esse aliquid certa quod lege domaret 
Effusam vim Materiae, frenoque protervam 
Luxuriem et rapidos posset compescere motus. 
Mens erat; at tibi Mens fabrica procul exulat omni: 
Ergo Materiae potius resecanda potestas, 
Ipsaque per certas formarum, sub duce nullo, 
Distribuenda fuit legiones atque catervas: 
Ut responderi posset quaerentibus, inter 
Quadrupedes quare nil grandius est Elephanto? 
Cur non centimanos Briarei de stirpe Gigantes, 
Centauros, Scyllas, aut qualis fingitur Argus, 
Semibovesque viros edit Natura creatrix, 
Et Satyros; at se generatim secla propagant; 
Nec surgunt nova monstra, sed omni gente parentum 
Nascuntur similes atque omni tempore foetus? 
Scilicet innumeras Atomos in quaque repostas 
Classe quidem, at non innumeras occurrere classes. 
O miserum effugium! tua si corpuscula per se 
consistunt, dominoque carent, ac sponte regunt se, 
Dic mihi, quae virtus, quae causa potentior ipsa 
Materia, paucas ad classes illa redegit 
Semina, quae nobis aeterna, immensaque iactas? 
Dic age, nam debes: factique edissere causam, 
Si potes; aut gratis haec omnia ficta fatere. 
Nempe tuis aptas naturae gesta repertis, 
Qui tua Naturae gestis aptare reperta 
Debueras: nec te tamen extricas labyrintho. 
Nam si Atomi sunt innumerae sub quaque figura, 
Saltem infinitae generis cuiusque creati 
Res fierent; passim Lupi, passimque Leones, 
Et pecudes passim, lapides, plantae excrerentur, 
Atque homines; omnis semper daret omnia tellus: 
Nec volucres aer, nec pisces unda teneret. 
Quae via nascendi cunctis animantibus una est, 
Infinita foret. Nullo de sanguine patrum 
Improvisus adesset equus, bos, ales et anguis; 
Non sensim vires, non augmen adeptus ab annis, 
At vegetus grandisque, et iam perfectus adulto 
Corpore; seminibus confestim ac sponte coactis. 
Nam quae facta semel, fieri cur posse negares? 
Poma sine arboribus, sine terra et semine fruges 
Affluerent; interdum alieno tempore messis 
Cresceret; inque mari medio consurgeret arbos. 
Omni luce novi soles, nova sidera cunctis 
Noctibus: innumeri diverso crine Cometae 
Nunc pervulgarent peregrino lumine coelum, 
Nunc levitate pari fugerent, oculisque videntum 
Eriperentur, et immenso haurirentur Inani. 
Namque infinitis debent concurrere semper 
Infinita modis, ullo nec limite sisti; 
Quando infinitum numero non clauditur ullo. 
ASPICE tesserulas, queis ludicra bella geruntur 
In tabula, vario quam segmina picta colore 
Distinguunt. Prima pedites in fronte locati, 
Regem et Reginam, famulos equitesque tuentur, 
Nec posite gemino desunt in margine turres: 
Quisque sua solet ire via, miscentur et intrant 
Alternis inimicam aciem; fit plurima caedes 
Hinc atque hinc, donec cedat Rex undique captus. 
Interea quoties pugnae variatur imago! 
Quam diversa etiam, quam multiplici positura, 
Obiicibusque novis pugnantum invertitur ordo, 
Invertique potest! Non sunt tot in aequore fluctus, 
Nec tot habent silvae frondes, aut gramina campi. 
Quid, si infinitis ageretur ludus utrinque 
Tesserulis; an summa foret finita modorum? 
NEC iuvat innumeros alibi confingere Mundos 
In quibus omnigenum scateat sine limite rerum 
Copia, quae nostro parce conceditur Orbi 
Nam si revera starent, quos exstruis, Orbes, 
Qua ratione probas nostratibus esse replendos 
Corporibus; nec posse novis coalescere formis 
Tot concurrentes Atomos, nova semper ut illic 
Ac penitus nobis incognita corpora gignant? 
Namque modi quibus hae partes concrescere possunt, 
Non tantum multo sunt plures partibus ipsis, 
Verum infinite plures. Quae nexibus ergo 
Diversis poterunt diverse corpora gigni, 
Sunt infinite magis infinita. Quis autem 
Tantum infinitum tanta virtute coercet, 
Ne, sibi permissum atque omni variabile casu, 
Det species aliquando novas, veteresque vicissim 
Diffingat? Fixa est adeo si norma creandis 
Corporibus, qualem servat natura perennem; 
Si rerum genera et certa et finita videntur; 
Esse modum finemque Atomis frenumque necesse est. 
NATURAS porro similes non sola figura 
Principiorum, ut forte putas, at certus eorum 
Nexus et ad leges quidam status effecit ordo. 
Quin aliam speciem referentia prorsus ab iisdem 
Principiis aliter digestis corpora fient. 
Ut nive candidior limus, quem Serica regna 
Finxerunt dudum, quique his iam fingitur oris, 
Pistus utraque manu figuli, cedensque moventis 
Arbitrio, currente rota, dat monstra Deorum 
Omnigenasque feras et Eoi munera ponti: 
Ex illo nunc forma viri, nunc urceus exit. 
Qui cibus in nostros facilis convertitur artus, 
In cane fit canis; atque leo, si forte leonis 
Venerit in stomachum. Ros idem gramina campi, 
Hortorum flores, frumentaque nutrit in arvis. 
Phocarum veluti rector, quem fabula narrat 
Multimodis oculos hominum elusisse figuris. 
Nam villosus aper, durum atque immobile saxum, 
Flamma corax, fluviusque liquens erat, ac ferus anguis: 
Mille novas iterum species iterumque daturus, 
Arcto ni premerent fugitivum vincula nexu: 
Humanos donec repararet denique cultus. 
Unde licet paucae varient elementa figurae, 
Res tamen innumeras et qualiacunque creabunt 
Corpora, non specie tantum, ceu raris, in una; 
At multas itidem species, quot cudere possunt 
Innumerabilium nexus, quos esse probavi 
Prorsum infinitos. Unde infinita videres 
Et rerum genera, et generis cuiusque creata 
Corpora, si vere sub qualicunque figura 
Innumeras Atomos totus comprenderet Orbis: 
Ergo quadrupedes immani maximitate, 
Aut forma horribiles: Polyphemos, atque Chimaeras, 
Gorgonas, Harpyasque, ac septem faucibus Hydros. 
E quadris, duplici tantum quae picta colore, 
Sic incredibilis formarum copia prodit, 
Mutatis saepe ordinibus, textuque quadrorum; 
Unde pavimentis veniat decor atque venustas. 
AEMULA Naturae (quanto minor inferiorque) 
Mens humana, tamen vi freta laboris et arte, 
Quam ratio solers parit, experientia firmat, 
Mixturis elementorum, quae paucula novit, 
Spe lucri proprios nova corpora finxit in usus, 
Et species, quibus abstinuit Natura, creatis 
Addidit; igne coquens, unguenta et pharmace fecit, 
Granaque sulphurea, et vitrum, urentesque lapillos, 
Insitione dedit priscis nova germina truncis; 
Iussit et ignotos animalia prodere foetus, 
Robustumque genus mulos invexit in Orbem. 
Et tuus ille opifex Mundi, rerum unicus auctor, 
Omniparens casus fundo tam divite pollens, 
Non facit haec! Brevis huic virtus, aut curta supellex. 
Esse Atomis fines igitur frenumque necesse est. 
Verum, quod per se est, frenum finesque recusat: 
Ergo stare suis non possunt viribus unquam, 
Et causam agnoscunt Atomi, Numenque supremum. 
Ilic Deus, hic certe est; frustraque, Epicure, reclamas. 
NUNC igitur Spatio immenso finita vagari 
Si dederis, nullo coalescent semina nexu. 
Nempe mari magno si longe dissita venti 
Navigia impellent aliquot rectoris egena, 
Numquid fortuna tandem fore credis, ut suquam 
in classem coeant, et consociata ferantur 
Fluctibus Oceani, quantos tegit orbita Solis, 
Quantum et transversus Mundi protenditur axis? 
Disgregat in Vacuo certe distantia maior 
Finitas Atomos: per inania magna solutae 
Convenient numquam; spatia infinita vagando 
Non tranare nisi infinito tempore possunt. 
Pro! Quam operis disiecta tui male membra cohaerent! 
AT si Materiam claudunt circumundique fines, 
Illam ultra, quaeris, quo sit ventura sagitta 
Quam bonus arcitenens valido contorserit arcu. 
Ex errore tuo dubium tibi nascitur illud. 
Ultra Materiem nihil est; mittes ne sagittam 
in nihilum? Nihilo non est locus: ergo resistet, 
Nec poterit telum vetitos erumpere fines, 
Et vires frustra effusas mirabitur arcus. 
Nec sine corporibus locus est, nec mobile quidquam 
Absque loco: Spatium si funditus omne revellas, 
Mors erit haec motus; alisque repente recisis 
Missile, iam nullo in directum tramite abibit 
Iniussum per iter raptantibus aetheris undis. 
AETERNAS finxisse Atomos totius ut Orbis 
Principium foret absque Deo, nusquamve creatum, 
Atque infinitas, quod utrumque probata refellunt, 
Haud satis est visum implacato Numinis hosti: 
Verum immortales etiam affirmare necessum 
Huic fuit; ut cunctis etsi non dotibus, aevo 
Mentiri Numen saltem, ac supplere valerent. 
et quia corporibus mors est, elementa resolvi 
Cum coepere, suos ac tandem rumpere nexus, 
Idcirco nullis compactas ex elementis, 
Verum perfecta pollentes simplicitate, 
Ac solidas Atomos, minimasque et vulnere nullo 
Dividuas fecit; ne morti occumbere possent. 
NUNC, individuas igitur non esse, probandum. 
Res acta est: etenim variis extare figuris 
Dixisti: possunt sine partibus esse figurae? 
Fac tibi quadratas, teretes, triquetrasve, licebit; 
Plurimus extremas exasperet angulus oras; 
Sint aliae cuneis similes, aliaeque cylindris; 
Spriales aliis flexus, vel acumina fingas; 
Permultis hamus, mucro, vel adunca proboscis, 
Cornua, vel dentes, rami, perplexaque fila 
Promineant; quasdam speculo magis effice plenas: 
Denique ad arbitrium forma, prout est opus, omni 
Ut possint haerere modo, facilique coire 
Congressu: da quosque sinus, da quaslibet ansas, 
Tu pater, ac figulus: tandem necte, assue, texe; 
sed mihi ne minimas, sic ut minus esse queat nil, 
Neve haud compositas, immortalesque profecto 
dixeris, utpote quae non constent partibus ullis; 
Et cum principiis careant ipsissima rerum 
Principia, haud unquam in res ullas posse resolvi. 
Nam circumcidi possunt, fierique minora, 
Atque in perpetuum frangi, quaecunque figuris 
Praedita sunt. Ita quadratis mutare rotunda 
Caedendo promtum est; iterum quadrata rotundis. 
Quamque diu superest hamus, vel mucro, vel uncus, 
Vel quaecunque potest Atomum signare figura, 
Semper ibi superest aliquid quod radere possis. 
AUT illis igitur formam concedere nullam 
Cogeris, atque ansas abradere funditus omnes; 
Iamque adeo nullius erunt primordia molis: 
Aut si vis illas aliqua irretire catena, 
Quo melius possint nexus sociare maritos; 
Iam tibi principiis Atomi, ceu caetera constent 
Corpora. Nec dicas quid primum in rebus inesse 
Perpetuum, simplex, solidum, immortale, necessum, 
Corporeumque simul: quoniam non amplius ista 
Conciliare potes; tibi nec iam impune licebit 
Dividuas Atomis auferre ac reddere partes. 
QUIN etiam, ut velles omni spoliare figura 
Quae tibi Naturae corpuscula prima videntur: 
Discrepat id quanquam Vero placitisque repugnat; 
Ne spoliata quidem, penitus sine partibus essent. 
Namque ubi nectuntur (ponamus talia necti) 
Totane cum sociis coniungi dixeris? An non? 
Si tota; est igitur penetrabile corpus, et unum 
Ex duplici fiet semper, nec mille decemve 
Millia vel minimam poterunt extollere molem, 
Totaque Materies Atomum redigetur in unam: 
Quo quid ineptius est? At si non tota cohaerent; 
Ergo per partem. Sic nunquam est partibus orba 
Materies. Ab ea partes si dempseris, aufers 
Naturam, et nihilo reddis: nil possidet unum 
Et simplex; menti laudem hanc permittit habendam: 
Ipsa sed extensa est; atque huius particula omnis, 
Ut pars totius, in partes ita sectile Totum est. 
TRES itaque annectas, ut fundamenta futuri 
Corporis, in medio positam simul utraque tanget; 
Altera sed laevum tanget latus, altera dextrum. 
Adiicias aliam subtusque superque, videbis 
Quattuor in media partes. Nunc ante retroque 
Des alias, iterum mediam quae tangere possint, 
Sex numeras. Restant spatia interiecta, novisque 
Seminibus possunt impleri, quae simul istam, 
Diversa at facie, tangent: tot partibus ergo 
Haec Atomus constat, quot habet circumundique parvas 
Ac sibi contiguas Atomos; et partibus illis 
Omnibus est etiam centrum commune, quod ipsum 
Particulas alias complectitur, atque ita semper; 
Ut nequeas unquam finem reperire secandi. 
Quem si invenisses, extrema secutus, haberes 
Rem non extensam, sine centro et partibus; hoc est, 
Materiem, quae Materies non amplius esset. 
Quod si tam parva terrentur imagine sensus, 
Nec fugitiva sequi conspectu segmina possunt, 
Aspice quam late se parvula ductilis auri 
Lamina protendat, repetito saepius ictu: 
Flamante e stipula quam immensa volumina fumi 
Exsurgant, densa et subtexant caerula nocte; 
Quam levis inficiat quantos tinctura liquores; 
Quam tenui demum inflammati sulphuris aura 
Ingratus vinis odor et sapor inditus adsit: 
Multa quidem, sed crassa tibi corpuscula sensum 
Quae feriunt; quot non feriant vix credere possis: 
Subtili nimium quia sunt haec praedita filo. 
AD perpendiculum si linea recta iacenti 
Inciderit, puncto resupinam figet in uno. 
Si cadet oblique, paulo teget amplius illam; 
Nec punctis tanget, licet inclinata, duobus, 
Plusve minusve tamen, clivo prout illa minore 
Vel maiore cubat. Sic plusve minusve gradatim 
Tactile sit punctum, prout angulus inde remansit 
Obtusus vel acutus. Item si iungimus ambas, 
Sic tamen ut puncto fiet altera longior uno, 
Nec magis exsuperet dextra quam parte sinistra, 
En! tibi dimidias Atomos queis linea maior 
Prominet. Hoc etiam te Pyramis ipsa docebit. 
Quattuor huic facies Atomum ducuntur in unam; 
Quattuor huic Atomo partes ergo esse necesse est. 
Nam sit Apex Atomus; quae linea proxima, binis 
Est Atomis, tribus est quae tertia, sic quoque deinceps. 
Una duas igitur liquido premit, atque duae tres, 
Verum non totas; cum semper linea crescat 
Inferior, donec superet basis infima cunctas. 
CUR diagonalem lateri commensus, inanes 
Deprendis curas, teque hic spes irrita fallit? 
Si tamen ex Atomis est omnis linea quadri, 
Protinus obliquae non est componere rectam 
Cur nequeas; Atomis paribus nam si utraque constet, 
Iam facile inventu est quanto haec numerosior, illam 
Exsuperet: sed cum hoc frustra in molimine sudas, 
Maiores Atomis Atomos agnoscere debes. 
Forte ideo nulla quadrari circulus arte, 
Nulla vi potuit nostrae per secula mentis: 
tentatum multis opus infelicibus exit 
Auspiciis; vanum risit Natura laborem. 
Nulla Geometrices tibi non arcana repugnant. 
Quilibet innumeros in se implicat orbibus orbes 
Circulus: at totidem centrum qui proximus ambit, 
Orbis habet partes, quot qui tenet ultimus oram. 
Namque intermediis tot in Orbibus, ordine certo, 
Quo propius centrum est, maioribus usque minora 
Respondent spatia, et decrescit particularum 
Mensura, haud numerus. Quin et si simplice puncto 
Centrum stare putas, centro quoque caecus in ipso es. 
Nam qua parte sui latus unum respicit orae, 
Hac latus adversum non respicit: unde tot illi 
Sunt minimae partes, quot ea numerantur in ora, 
Etsi quaeque minor. Centrum ipsum est circulus alter, 
Qui rursum innumeros in se complectitur orbes. 
ERGO Materies, ut pondera, tempora, motus, 
Dividitur semper; nunquam horum extrema secando 
Assequeris. Veluti motus pars nulla quies est; 
Temporis ut partes minimae sunt tempora quaedam; 
Ponderis ut partes sunt pondera; sic quoque nulla 
Corporis extensi pars non extensa profecto est. 
Quod si individuum nonnunquam in corpore punctum 
Fingimus, hoc sit uti centri ratio ipsa notetur: 
Linea sic spatio sine lato finitur, imo 
Lata superficies solido sine; corporis etsi 
Naturam longe, late, solideque profundam 
Noverimus, nec posse aliter consistere corpus. 
AT, demonstratur, dives, cum sphaera iacenti 
Ponitur in plano, punctum quo iungitur illi, 
Esse individuum. Sedenim qui talia monstrant, 
Effingunt animo sphaeram planumque minutis 
E punctis; uni quae sunt bene nota Mathesi, 
Dum spatii rationem a corpore segregat ipso; 
Non Physicae, corpus quae semper conspicit ipsum. 
Ergo, si punctum vere perpendimus illud 
Contactus, veram solidi partem esse videmus, 
Atque parem reliquis quas scindi posse probatum est. 
haud etenim plani faciem contingere solum 
Cernitur, ast etiam sphaerae cui firmiter haeret, 
Partes vicinis contingit partibus: ergo 
Dividuum est, et particulis e pluribus in se 
Conflatum; quamvis hac tantum parte videri 
Possit nonnumquam, qua plano contiguum fit. 
DIVIDUAS Atomos igitur fatearis oportet: 
Unde mori possunt. Nam reii quae fuit ante, 
Continuo mors est cum solvi coepit, et illas 
Diffluere in partes Quarum agmine constitit olim. 
Nec dicas, plenae cum sint, quod laedere possit 
Non admissuras, et ab omni vulnere prorsus 
Immunes, nullum quia celant intus inane. 
Praeterquam quod enim vacuum non esse revici 
Corporibus cunctis, quae constat morte resolvi; 
Si nequeunt Atomi, quia plenae, occumbere leto, 
Non ergo has sua simplicitas a morte tuetur, 
Insita durities hoc tantum munere donat: 
sed neque durities; etenim coeuntibus illis 
Inter se, vacuum non est qua parte cohaerent, 
Et tamen avelli vel te ipso iudice possunt. 
Sic immortales Atomi non esse probantur. 
Et quia quidquid habet finem moriturque peritque, 
Hoc sine principio non est, at coepit oriri 
Aeternas Atomos igitur non esse memento. 
Omnia nativo mortalia corpore constant: 
Quaeque aliqu possunt labi et tabescere causa, 
Nulla forent penitus, nisi quis foret auctor ut essent: 
Est Atomis ideo, vere mortalibus, auctor. 
AT quanquam in partes scindi queat infinitas 
Materies, tamen haud dicas aequalia magnis 
Corpora parva fore, ac nullo discrimine moles; 
Ex infinitis quasi singula partibus aeque 
Constarent. Quamvis etenim sint corpora nulla, 
Quae non dimidia semper decrescere possint 
Parte sui, moles tamen haud scinduntur in aequas; 
Parva sed in parvas, in magnas magna: resectis 
Partibus ut maneant eadem discrimina semper, 
Quae totis fuerant: nam semipede amplior ulna 
Semiputata manet, veluti pede grandior ulna est. 
SED qua fronte mihi haec Epicurus? Nonne sub una 
Semina materiae locat infinita figura? 
Dicam igitur. Tot sunt Atomi cuiusque figurae, 
summa figurarum quot circumplectitur omnis. 
Insuper, hic numerus speciem qui continet unam, 
Aequatur numero species qui continet omnes. 
Totum adeo per te non maius parte videtur. 
Si capis haec absurda, profarisque ore sereno, 
Cur ea non capies quae demonstrata reliqui? 
Non enim in aequales, ut sunt tua semina, verum 
In decrescentes abeunt mihi corpora partes; 
Et sint dividuae quamvis, re non tamen ipsa 
divisae, semperque aliquo clauduntur acervo 
Coniunctae. Sic Materiam, qualem esse docemus, 
Haud infinitam quovis in corpore dices. 
Nam semel adscripta communi mole per omne 
Particulas, quamcunque tuo adscripsisse libebit 
Arbitrio, certe paucas in corpore parvo, 
Multas in magno numerabis corpore moles: 
Quamvis sic minimam nequeas assumere partem, 
Ut non sint partes, constat quibus ipsa, minores. 
Infinitum ergo est, non quod sine fine secando 
Fit minus, at nulli quod fines undique claudunt. 
infinitum etenim, atque immensum nomine claudunt. 
Re sunt unum et idem, atque eadem de utroque feruntur: 
Materies porro, qualem describimus, etsi 
Decrescit semper, non est immensa. Quid ergo est? 
Congeries rerum, quae possunt usque secari. 
Res illae seorsum, ac proprio sub limite perstant: 
Atqui ex finitis coeuntibus et cumulatis 
Summam infinitam conflari haud posse probatum est. 
VERUM quodcunque est, simplex sit oportet et unum, 
Obiicis; at simplex nunquam dicetur et unum, 
Quidquid dividitur: sunt ergo corpora quaedam 
Quae prorsus non ulla queunt in frusta secari. 
Quod si non esset, iam certe nulla darentur 
Principia, et corpus nullum quod partibus esset 
Compactum veris; in eis quia nil foret unum: 
Atqui hoc a vera procul est ratione repulsum. 
Namque ut principium Numeri, quicunque sit, unum est; 
Atque omnis constat numerus compluribus unis; 
Sic et principium compacti corporis unum est, 
Atque adeo corpus multis compingitur unis. 
Quod si per se se forsan nequit una vocari 
Materies, at saltem unis confletur oportet: 
Ergo individuis illam constare farendum. 
NIL melius, Quinti, nil ipse Epicurus, et ille 
Qui Latio captus delusit carmine mentes 
Dixerit. Illa tamen mira quae congeris arte, 
Disiicere haud magnum est, tenuique evertere flatu. 
Quodcunque est, unum est, fateor: sed dicitur unum 
Haud ratione pari. Quod simplex intus et omnis immensa. 
Parte caret, vere hoc unum est. Ante omnia Numen, 
Quod modo tu, licet invitus frustraque reluctans 
Agnosces, unum est. Etiam mens nostra, supremi 
Numinis effigies, una est ac nescia scindi. 
At quae solius natura est propria Mentis, 
Hanc cave Materiae tribuas. Discrimine quanto 
Mentem et Materiae par sit secernere textum, 
Accipies posthac. Sed corpus non magis unum 
Esse potest, quam Mens in partes una secari. 
Nempe quod est, duplici distinguitur ordine rerum: 
Quod non extensum neque constat partibus ullis, 
Simplice donatur natura, et dicitur unum: 
At secus extensum, quia constat partibus: ergo 
Non individuum, non simplex esse, nec unum 
Ipse vides. A se sic longe dissita pugnant 
Unum et Materies, nec eadem in sede morantur: 
Nulla potest adeo vere pars una vocari 
Materiae; quamvis hoc nomine cuncta vocentur 
Corpora, quod multas habeant cum singula partes, 
Molem aliquam reliquis seiunctam molibus in se 
Contineant: nam sic lapis unas dicitur, unum 
Flumen, et una domus; sic omnis Materiae pars, 
Circuitu proprio, propria finita figura. 
PRINCIPIUM vero Numeri sic dicimus unum, 
Ut tamen interdum Mens illud frangere possit, 
Atque infinite subducere; quod nisi fiat, 
In partes aequas numerus non scinditur impar; 
Nec septem vel centum aequaliter in tria solves 
Segmina. Dividuum sic nostra mente sit unum. 
Ast ubi Materiam metimur, singula puncta 
Dividimus re non animo. Nam linea nulla est 
Materiae, partes quae non scindatur in aequas. 
At secus accideret, si vere, ut tu tibi suades, 
Ex individuis constaret linea punctis. 
Nam si punctorum numerus queis linea constat, 
Est impar, nunquam paria in duo segmina scindes. 
Sunt igitur puncta haec fictitia, ludicra, vana; 
Materies nec seminibus compingitur unis. 
NOVERAT id certe (reliquos nam Numinis hostes 
Confutare iuvat) qui nunc Sinensia partim 
Dogmata complexus, partim vesana Stratonis 
Restituit commenta, suisque erroribus auxit 
Omnigeni SPINOSA Dei fabricator, et Orbem 
Appellare Deum, ne quis Deus imperet orbi, 
Tanquam esset domus ipsa domum qui condidit, ausus. 
Sic rediviva novo se se munimine cinxit 
Impietas, tumidumque alta caput extulit arce. 
Scilicet ex toto rerum glomeramine Numen 
Construxit, cui sint pro corpore corpora cuncta; 
Et cunctae mentes pro mente, simulque perenni 
Pro vita atque avo, fuga temporis ipsa caduci, 
Et qui seclorum iugis devolvitur ordo. 
Pana putes; non Arcadicis in montibus illum 
Capripedem, cui silvicolae pecus omne sacrabant, 
Septiforo solitum calamo Suringa vocare, 
Sectarique leves inter nemora avia Nyphas, 
Cornutumque caput lenta praecingere pinu, 
Mittere et insanos per agrestum corda timores; 
Sed qui magnifico referebat nomine Mundum. 
Quidquid enim est, ipsi Deus est, idem unus et omnia. 
At quia quod per se est, infinitum esse necesse est, 
Nec tamen id rerum in numero, velut ante docebam, 
fas reperire fuit; monstro nil territus, omnem 
Abiecit numerum; nec multis partibus auctam 
Materiae summam voluit SPINOSA, sed unam 
Atque individuam vere sine partibus ullis, 
Immensamque Atomum. Demens qui se ipse, Deumque 
Confudit ranis ac muribus; et proprium nil 
Sensit inesse sibi, vel cum se scire videret 
Ignorante alio, atque alio laetante doleret. 
Egregium Numen cultro quod scindere possis! 
Non scindetur, ait, quamvis quae membra videntur 
Corporis immensi forte in diversa locorum 
Transtulerim; quod scindit enim, et quod scinditur, unum est. 
Insulse: si carnificem, gladiumque necato 
Distingui nolit, nec progenitore creatum, 
Nec pastore lupos, nec vivis luce carentes. 
NAM varios res una modos assumere quamvis 
Temporibus possit variis, pugnantia nunquam, 
Ut mortem vitamque, assumet tempore in uno; 
Nec simul esse potest quadrata, simulque rotunda, 
Et capere adversas cum simplicitate figuras. 
Vel si quadratur partim, partimque rotunda est, 
Non iam individua, aut simplex, aut una putetur. 
Unius multas generis res esse fatebor; 
At rem unam dici, quae res complectitur omnes 
non modo distinctas, sed tot rationibus in se 
Diversas, quarum semper negat haecce quod illa 
Adstruit, ac Totum sine partibus esse, repugnat. 
VERUM instat; Res esse duas, quarum altera fines 
Angustos habeat, cum nesciat altera finem, 
Haud minus a Vero forsan distare videtur. 
Si fuerint etenim diversae, stentque seorsum; 
Haec, immensa licet, licet infinita vocetur, 
Non totum esse tenet, quod participatur ab illa: 
Unde immensa nequit, nequit infinita vocari. 
Egregie dicit, si per se stare putemus 
Res ambas: siquidem cum Numine Mundus haberet 
Divisum imperium; Deus et minor, at Deus esset. 
Verum infinitae si Totum hoc debeat ut sit 
Finita; haud certe natura precaria, pendens, 
E nihilo ducta, in nihilum per se apta revolvi, 
Subdita, egena, recens atque adventitia finit 
Naturam per se stantem, et quam stare necesse est. 
Huic adiuncta nihil tribuit, nil demit adempta. 
Scilicet est in ea, non ut pars cernitur esse 
In Toto; sed ut in causis effecta videntur. 
Unde novum astutae ruit Impietatis asylum. 
HAEC in Spinosam. Te nunc, Epicure, lacesso. 
Sunt igitur partes Atomis, frustraque negares. 
At partes Atomorum illas quae copula iunxit? 
Quae causa arcet ab his vacuum? Quo glutine constant? 
Nam qua tu ratione Atomos sociare laboras, 
Corpus ut illarum nexu vinclisque creetur; 
Hac ipsa ratione, Atomos ut fingere possis, 
Cogeris assutas Atomorum nectere partes. 
Cumque suas habeat pars intima quaeque figuras, 
Multimodis inerunt spatia interiecta figuris: 
Et sic nil solidi facies; Atomosque caducas, 
Hoc ipso quia dividuas, cogere fateri, 
Atque ita mutari faciles, ac proinde resolvi. 
Quod mutatur enim dissolvitur, interit ergo. 
Nec status esse potest disiunctis unus et idem: 
Praecipue si motus erit per se insitus omni 
Materiae. In motu mutabilitatis origo est. 
Quod si compactae tanta simul arte locantur 
Particulae, minima ne possint hiscere rima, 
Et solidam efficiant Atomum, simulentve; profecto 
Solertem agnoscis fabrum qui talia fecit; 
Et fundamentum cunctis ut poneret unum 
Corporibus, tam concinne tot sparsa coegit 
Semina, consociansque Atomorum elementa ligavit, 
Quae poterant alia, atque alia ratione ligari. 
NAM cum Atomus constet multis e partibus una, 
Pars ea quae parti nunc iungitur ordine certo, 
Ut totam conflent Atomum, faciantque quadratam, 
Per se, naturamque suam non postulat, ut sit 
Huic uni coniuncta:pari ratione, modoque 
Alterius poterat fieri comes, atque locari 
Desuper aut infra, dextro latere, atque sinistro, 
Et quaevis pars esse Atomi cuiuslibet. Ergo 
Cur isti addicta est? In ea cur haec loca servat? 
Si rogitem, an poterit ratio dissolvere causam? 
Unde necesse fuit dextram prius esse fabrilem, 
Quae partes Atomo tali, prout ordo deceret, 
Distribuens tales, totum formaret ubique 
Seminium, et rebus cunctis daret esse velut sunt. 
Qualis musiva qui strenuus are laborat, 
Cum libet aut vestes hominum aut effingere vultus, 
Ac permansuros intermiscere colores, 
Eligit e multis, quos destinat ipse lapillos, 
Ut species varias operosa in imagine reddant; 
Defigens cunctos intrito, ac sedibus aptans, 
Compositosque manu addenset iunctimque coarctat. 
PROPTEREA tales Atomi sunt, qualia quaeque 
Corpora; connexis conflantur partibus. Ergo 
Sic omnes Atomi sunt factae, ut corpora fiunt; 
Scilicet ex Atomis, quae compinguntur et ipsae. 
Nec primam invenies non ex brevioribus ortam, 
Aut sine principio, aut aliqua non arte locatam. 
Ecce vides ut, cum cecidit nix plurima coelo, 
Ludentes pueri soleant compingere massam 
Cuncta pilae similem, et telis certare iocosis: 
In manibus teneris concrescit mollis acervus 
Qui fuit ante liquor: concretum saepe volutant, 
Et nivis aggestu repetitis motibus augent 
In montem: hinc vastos immani mole Dracones, 
Hinc templa, hinc arces, et propugnacula fingunt. 
Corpora sic motu, sic tempore cuncta creantur 
ex Atomis: sic ipsae Atomi, partesque Atomorum. 
Illae congeriem sensim cumulantur in unam; 
Donec eas tandem circumcaesura coercens 
Termine, ac certo involvas sub limite molem. 
QUIS demum proprias Atomis et partibus ipsis, 
Quarum Atomi coetu constant, dedit esse figuras; 
Ut similes partim inter se, partimque tot essent 
Dissimiles? Quis eas studuit sic ducere torno, 
Nunc fodiens, nunc exacuens? Quae lima terendo 
Saepius, effecit leves? Quae dextera finxit 
Tam varie comptas? Qua sunt incude politae? 
Nam variae aut similes aliqua sunt non sine causa. 
QUIDNI? Natura tales sunt, inquis, ab aevo; 
Corpora quandoquidem sunt prima, neque indigna fabri: 
Quae, numero cum sint prorsum infinita, repugnat 
Cuncta pari filo atque pari cuncta esse figura. 
Falleris, o Quinti: neque enim tibi corpora prima, 
Corporibus quae sunt conflata prioribus. Illud 
Iam demonstratum est; qui constant partibus. Atqui 
Si conflata semel fatearis, nata fateris. 
Ergo quidquid habent in se vel habere putantur, 
Id causae debent. Fecit casusve Deusve 
Singula. Sed casus primordia nulla creavit, 
Nulla creare potest: ergo Deus. Undique Numen 
conspicuum: vires ac mentem agnoscere creantis. 
ESSE potest Atomis nil per se ac semper ab aevo, 
Materiae nisi quod per se natura requirit. 
Quapropter si corporibus nativa figura est, 
Ac per se talis, talem fuit esse necessum. 
Est igitur quadrata Atomus, quoniam esse rotunda 
Non potuit. Sed nil Atomum vetat esse rotundam; 
Cum sint innumerae passim, te iudice, tales. 
Ergo Materiae nullam natura figuram 
Privatim exposcit, cunctas amplectitur aeque. 
Quod si quadratam ambiret, nihil esse rotundum, 
Nil et quadratum posset, si forte rotundam. 
Attamen ex Atomis quot quadratae atque rotundae? 
Quadratas adeo per se, per seque rotundas, 
Aut alia insignes forma qui dicit ab aevo 
Naturaque sua, haud secus hic pugnantia dicit, 
Ac si homines per se nigros, aut diceret albos, 
Aut grandes, aut exiguos; cum ostenderet ipse 
Gallos, Aethiopas, Pygmaeos, atque Gigantes. 
NIMIRUM comperta tibi est natura modorum. 
Rebus inesse quidem possunt et abesse, tametsi 
Res maneant. Ceram invertas utcunque libebit; 
Cera manet. Glaciem concretam respicis; unda est. 
Nex cadit e coelo, quo terram albescere cernis; 
Unda est. Olla fremit, fumusque assurgit in auras: 
Unda est: mille modis variatam detegis undam. 
Si nativus erit modus hic, sive ille, nequibit 
Auferri: si per se se est, alium esse repugnat. 
Quod si translatis, sive auctis, sive resectis 
Partibus hic poterit modus exul abire, vel ille; 
Non est nativus. Sed corpore cernis in omni 
Quaslibet attritu mutari posse figuras, 
Formarique novas. Ergo adventitia res est 
Materiae quicunque modus, quaecunque figura. 
HOC tuus ipse quidem satis intellexerat auctor, 
Nec dubitat Vero cedens persaepe fateri: 
Cur nunc, eversa subito ratione modorum, 
Aeternas Atomis dat moles atque figuras, 
Immemor ipse sui? Quidnam inconstantia tanta 
Portendit? Iamne ipse capis quam foeda magistro 
Inde tuo nota, quaeve fides sit habenda bilingui? 
Haec coniuncta solet, cum de primis elementis, 
At cum de mixtis sermo est, eventa vocare: 
Sed nova non rerum natura nomina mutant. 
Nonne Atomos mixtas, ut corpora cuncta, probavi? 
Nil igitur coniunctum Atomis adscribere par est, 
Quod mixtis pariter coniunctum non sit, et ipse 
Materiae, sic, ut nequeat perstare sine illo 
Materies. Quocunque potest orbata videri 
Integra et incolumis, coniunctum hoc scilicet ipsi 
Appellare nefas: interque eventa locandum est. 
Haud ullum corpus sine qualicunque figura 
Unquam stare potest; igitur coniuncta reapse, 
Corporibus cunctis, est qualiscunque figura, 
Ut pote finitis ac certo limite clausis. 
Corpus at omne potest sine tali stare figura: 
Ergo non talis coniungitur, evenit ipsi. 
Ut sine qualicunque situ consistere corpus 
Non poterit; poterit sine tali, vel sine tali: 
Nec refert ubi sit, modo quadam sede locetur. 
HAUD certe ingenio totas Epicurus habenas 
Immisit, paucis ornans sua semina formis. 
Fingere cum sciret, quidni ausus fingere plures? 
Cur et Anaxagorae contemsit Homoeomeriam? 
Non Epicureis audacior illa repertis; 
Satque videbatur vestris accommoda rebus: 
Omni structa modo confertim semina praebens, 
Quae sibi congeneres adeant, passimque sequantur 
Particulas, coeant illis, aliasque recusent; 
Seque oculi iungant oculis, atque auribus aures, 
Argentum argento, flori flos, ignis et igni. 
Sed fallax tuus ille Dei contemtor et hostis, 
Praevidit nunquam posse haec infecta putari 
Corpora, quae signum tanti specimenque laboris, 
Et manifesta suae ferrent vestigia causae. 
ergo Atomis artem nimiam detraxit; et illas 
Simpliciore dedit cultu, primisque figuris 
tantum exornatas: fortunae caetera credens, 
Quae concurrentes parerent eventa figurae. 
VERUM et commentis quid parcere profuit? Aeque 
Absurdum est, Atomos si per se dixeris esse, 
Plusve minusve rudes, plus aut minus esse politas. 
Tam nempe artificis manus est adhibenda, ligonem 
Aut rastrum ut facias, quibus agrum exercet arator, 
Quam clypeum quo flava Thetis donavit Achillem, 
Pacis ubi Ignipotens bellique insculpserat artes; 
Et Stygiis intinctum undis Thoraca Minervae, 
In quo stant geminae Sphinges, torvumque renidet 
Gorgonis horrendae facies redimita colubris. 
FIXUM igitur teneas animo certumque fugaces 
Esse modos, et in his penitus nihil esse necessum. 
Materies porro, seu massam intelligis omnem, 
Seu varias eius partes, consistere nunquam 
Absque modis potuit: non hunc aliumve requirens 
Per se naturamque suam (quia quos semel olim 
Per se naturamque suam tenuisset ab aevo, 
Nunquam hos ex ulla posset deponere causa) 
Ast aliquem semper, nempe hunc aliumve, perinde est. 
Ergo quos habuit primos, servatque tenaces, 
vel quos deponit semper, semperque resumit; 
Hos cum non habeat per se se, habuisse nocesse est 
Ex alio. et quoniam revera tempore nullo 
Stare potest informis et omni cassa figura 
Materies, sequitur per se consistere nullam 
Materiem: atque ab eo totum hoc sumsisse quod esset, 
A quo etiam hoc sumsit talis vel talis ut esset. 
Propterea quidquid per se est variabile, non est 
Aeternum: at pendere aliquo ex moderante necesse est. 
Talis Materies; nequit ergo aeterna vocari. 
At si materies non est aeterna, creari 
Debuit e nihilo: per se se non fuit unquam, 
est tamen; e nihilo semel ergo existere coepit. 
AT qui Materiam fecit, non ille profecto 
Materia constat. Nam si constaret et ipse 
Partibus advectis per motum ac tempora quaedam, 
Praevius huic esset motus. Simul altera causa 
Inquirenda foret, quae motum partibus illis, 
Atque situm nutu proprio, formamque dedisset. 
Per se, aut aeternus minime foret ille, sed alter. 
Atqui Principium, quo corpora cuncta creantur, 
Aeternum plane ac per se est, velut esse fateris: 
Unde incorporeum, Quinti, simul esse necesse est. 
Ergo materiae Deus et moderator et auctor, 
Materia ipse caret, perituri est corporis expers. 
AT nihil e nihilo, exclamas: Epicurus id olim 
Exclamabat: idem respondet Musa Lucreti; 
Non secus ac resonans curvis in vallibus Echo 
Pastorum liquidas voces et carmina reddit. 
Sed nihil e nihilo fieri dum posse tuentur, 
Ecquid contendunt? Terrasine ac Sidera Coeli, 
Oceanumque e particulis constare coactis? 
Singula quaeque suo vegetantia semine nasci; 
Ac foetus animantum e progenitoribus ante 
Formatis? Haud inficior. Sed copia rerum, 
Ipsaque materies, ex qua sunt omnia facta, 
Unde sit, hoc opus est. Per se non esse probavi: 
Est igitur causa ex aliqua: quae causa profecto 
Non est Materies, sed quiddam antiquius illa. 
Ergo Materies omni avo non fuit. Inde 
Dicimus e nihilo factam, quia facta reapse est. 
QUID rerum indagas exordia rebus in ipsis; 
Simplicitatem in compositis; formasque perennes 
In mixtis resolubilibus; primumque vel unum, 
Hic ubi nec primum quidquam simplexve, ne unum est? 
Scilicet est aliquid per se immortale, necessum, 
Aeternum, immensum, primum, immutabile, simplex, 
Atque infinitum infinite. Nempe quid hoc est, 
Ni Deus est? In eo Mundi primordia quaeras. 
AESTRUSUM per iter gradimur, Quinti. Arida late 
Lustramus loca, praeruptis quae cautibus horrent. 
Praemonui, durumque fore ingratumque laborem. 
Hic animos reparare velis: hic siste parumper. 
Quippe voluptati est labor intermissus, et ultro 
Ad nova collapsas reficit molimina vires. 
AC veluti medio iam fessus monte viator, 
Saxosum per iter postquam ereptavit, in alta 
Tandem rupe sedens vultum sudore madentem 
Tergit, et ascensu labefactos recreat artus: 
Tum rigidas cautes et quae iuga vicit anhelans 
Cernere amat, relegitque oculis vestigia laetis: 
Surgit mox, avidus summum exsuperare cacumen, 
Quique via superest labor, hunc animosior implet. 
Abdita Materiae sic nos penetralia tandem 
Emensos, iuvat ire, novosque accingier ausus. 
DUM gradimur, sensim tenebras lux orta resolvit: 
Et male fucati decrescit gloria vatis. 
Numine calcato sedenim spoliisque superbus, 
Quam plenis cantabat ovans sua semina buccis! 
Quam tumide magni celebrabat Inanis honorem! 
Iamque immortales Epicuri ad templa ferebat 
Exuvias, viridi redimitus tempora lauro 
Victor; ob ereptum Superis et Manibus Orbem, 
Atque incantatas praeclaro carmine gentes. 
Maesta sequebatur manibus post terga revinctis 
Religio, stipata choro lugente piorum; 
Victima sacrilegum cultro mactanda profano. 
Tum saltu atque iocis pubes insana micare, 
Spargere purpureos flores myrtumque virentem. 
Nec deerant, Veneris lectissima turba, puellae, 
Quae calathis ferrent uvas et Adonidis hortos. 
Iam duce tu gradiens Ratione, quid ille creparet 
Vidisti, fragiles nugas et vana tropaea, 
Non sine despectu quodam tacitoque pudore 
Miratus tenues dilabi prorsus in auras; 
Nec personatae steterunt mendacia Musa. 
UNDE putas, Quinti, vero tam dissita rerum 
Principia, aeternumque sibi pugnantia, tantam 
Invenisse fidem? Quae vis arcana sequaces 
Traxit, et assuetis homines absterruit aris? 
Namque ciere feras nunquam felicior Orpheas 
E silvis, qua Threicius fluit amnis in sequor; 
Aut exultantes pelago Delphinas Arion; 
Auritos lapides cithara nec blandior olim 
Ducere, Cadmaeas plectro qui condidit arces. 
Quae nubes animos adeo caligine taetra 
Obduxit, lucem ingenitam ut restinguere posset: 
Ipsiusque nitens Veri iubar abderet umbra? 
Sensum adulatrix, et falsi lena Cupido. 
DES, inquit, spatium cunctis penetrabile rebus, 
Ac sine patens; quod partes attamen imas, 
Et superas habeat; quod stet vigeatque sua vi; 
Cetera par nihilo: des largam Materiae vim, 
Aeque infinitam; sed quae non impleat illud: 
Congeneres Atomos, varias tamen; atque figuris 
Omnibus insignes, cum simplicitatis honore; 
Extensas, non dividuas; sine partibus, et cum 
Partibus. Adiicias Totum non amplius esse 
Una parte sui; atque modos non esse modorum 
De genere: extemplo Mundum sine Numine condam. 
Credo equidem. Verum qui tot tibi monstra dedisset, 
Huic tres Anticyrae sanando non satis essent. 
AT quia corporibus non sufficit una creandis 
Materies, aliquis ni iungat semina motus, 
Re super hac si non meliora Lucretius edet, 
Bilem grandiloquus doctor, risumve movebit. 
Ergo, ne parem hanc leviter censoria virga 
Praetereat, quae praecipua est, minus ardua quamvis, 
Nunc inquirendum de Motibus. Hic Epicurum 
Cernimus erroris scopulo allisisse volentem. 
Namque animi dubius, cum naturale movendi 
Principium causamque Atomis quaesisset in ipsis, 
Optaretque, ut multimodas dedit, esse figuras, 
Sic quoque multimodis Atomos impulsibus omnes 
Urgeri; quo commodius transversa vagatae 
Obventare sivi ac coetus celebrare frequentes 
Inter se possent; solam, quae munus obiret, 
Invenit gravitatem. Et eam sic nexibus arctis 
Omni Materiae coniunctam edixit, ab illa 
Nunquam ut divelli quovis molimine posset; 
Propria ceu rei natura atque intima virtus. 
VERUM Democrito quondam haec elementa docenti, 
Quae vetus ante omnes Leucippus tradidit auctor, 
Si non et primum Phoenici debita Moscho, 
Responsum fuerat, tali haud primordia motu 
Misceri, nedum regredi, aut incurrere possent. 
Namque parallelis aeternum ductibus ibunt: 
Nec prior unquam Atomos potis expectare sequentem est. 
Unde simul nullis poterunt coalescere vinclis. 
Riserat obiectum forte, ut ridere solebat 
Omnia Democritus; sedenim non solverat unquam: 
Et qui solvisset, manifesto lumine victus? 
Pondere cuncta suo quoniam directa feruntur 
Ad perpendiculum, ni causa suborta vetaret? 
At puro in Vacuo quae causa suborta vetabit. 
Nam placidus ventis cum caelo decidit imber, 
Gutta nequit superas praecurrens sistere guttas, 
Aut quatere a tergo, pulsasve reflectere sursum. 
Sed neque transversas una secum ima petentes, 
Ordine quo primum liquidis sunt nubibus actae, 
Ulla ferire potest, aliisve per aera necti. 
Haec reputans et mente cavens Epicurus acuta, 
Declinare Atomos ait, et descendere motu 
Obliquo. Sic fortuitis occursibus ansam 
Praebuit; optatisque ratus nil defore tandem, 
Et patre Democrito longe sollertior, ire 
Detortas Atomos iussit, quo pondera ferrent. 
EXPROBARE viro nolim, quod et ipse libenter 
Confessus vitium proprio emendare reperto 
Nititur: haud illi probro est quod desipit alter. 
Culpam igitur veterem sileo: sed in hocce repertum 
Invehor, et quam sit fallax et inutile, dicam. 
Nam vel cuncta simul corpuscula sponte cadendo 
Declinant simili descensu, et passibus aequis, 
Atque parallelo motu sunt percita; tumque 
Nil agit, ast eadem redeunt incommoda semper; 
Semina quandoquidem disiunctim, ut diximus, ibunt; 
Nec se unquam attingent: vel quaedam obliqua moventur; 
Quaedam non; et sic, ut distant plurima formis, 
Distabunt pariter motu: provincia cuique 
Iam dabitur: bifidumque Atomi scindentur in agmen, 
tramite currentum obliquo, rectoque cadentum. 
Unde ergo accipiunt proprii divortia lapsus; 
Etsi naturae paris, etsi nescia causae? 
Nam quaecunque pari sunt mobilitate, parique 
Praedita natura, nulloque auctore moventur, 
Non est ut motus in se discrimina gignant. 
O Epicure pater! Vellet si talia credi 
Religio, quantis eadem commenta cachinnis 
Exciperes! Matrem dixisti saepe malorum, 
Ast errorum etiam et potiori iure vocares. 
Materies sic ipsa tuae primordia vertis 
Ad libitum! Quidni, quoniam te sculpere multas 
Non puduit primis individuisque figuras 
Principiis, totidem simul ausis indere motus? 
Namque rotare alia, atque alia intorquere per omnes 
Curvarum amfractus, per qualescunque figuras, 
A moto quotquot describi corpore possunt, 
Per spiras, rhombos, et flexus atque reflexus 
Fulguris in morem, aut colubri repentis in herba, 
Nunc et reticuli, telae nunc textilis instar, 
Ducere sic poteras, velut inclinare parumper. 
Quandoquidem Natura, Deo quam subtrahis omnem, 
Nutibus ipsa tuis famulatur, pronaque servit. 
Ponere vis Mundo leges, at ponere nescis. 
Qui regnum affectas, quin firmius utere regno? 
Sobrius imperii, saltem hac in parte, videris 
Atque verecundus; neque opes impendis abunde, 
Omnipotens Epicure. Atomi, tua maxima cura, 
Parce congenitas per te accepere figuras; 
Parcius et motum. Tamen hunc variare decebat 
Pluribus innumerisque modis; ut nempe tot inter 
Dissimiles, imo adversos, cum deforet unus, 
Alter opem subito ferret; casuque venirent 
Quidam opportuni, per quos occurrere tandem 
Agmina pugnantum, simul et concrescere possent. 
Nam licet innumeras miro trahat ordine turmas 
Impiger, et variis fulgens exercitus armis 
Spiret bella ferox, seu fortes ille maniplos 
Explicat in campo, seu cogitur ire viritim; 
Ac per pontis iter deducitur agmine longo; 
Praelia non miscet, si non erit obvius hostis: 
Nec stagnat, nullo qui defluit obiice, rivus. 
CONTINUO obtrudes, id per me non stetit unquam: 
At similes Atomi natura, et sponte cadentes, 
Per se non poterant sic in diversa vagari. 
Certe non poterant. Sed cur potuere cadendo, 
Partim flectere iter, partim procedere recta? 
Non minor est ratio (se pro ratione voluntas) 
Cur varie exagites, quam cur deflectere cogas. 
Utilior tibi, cum strueres vice Numinis Orbem, 
Fabula, sed vero magis haud aliena fuisset. 
Cur tua tam discors pugnat sententia secum? 
Usque adeo in laqueos ultro se se induit error! 
Nempe negas alio impulsu per Inane quietum 
Veloces Atomos, proprio quam pondere, ferri; 
Et perpendiculi ad normam simul omne fateris 
Delabi, substrata vetant nisi corpora, corpus: 
Ast idem (quis crediderit) legum ipse tuarum 
Immemor, has Atomos labentes, obiice nullo, 
Declinare iubes. Et sunt qui nomen adorent, 
O fallax Epicure, tuum! Quibus esse videris 
Naturae solus Mystes, Venique sacerdos! 
Quorsum igitur delira tua haec corpuscula tendunt? 
An sic ire volunt? Invitane torquet Inane; 
Aut ventus quidam Aeolio fugitivus ab antro? 
Nonne vides, ut iam in formis ostendimus antehac, 
Posse nihil rei, per se se quae stat, adesse 
Coniunctum, nisi quod cum illa non esse repugnet. 
ergo si quasdam per se procedere recta 
Vis Atomos, omnes per se sic ire necesse est: 
Si quasdam inflectas, inflectere cogeris omnes. 
Atque ideo, cum quaeque Atomus, te iudice, ferri 
Possit utroque modo, per se neutrum esse fateris. 
Alterutrum, quasi congenitum affirmare, profecto 
desipere est; utrumque simul, quo nomine dicam? 
ADDE quod oblique soleat res mota vocari, 
Cum locus unde venit nobis haud esse videtur 
E regione; licet vere directa sit in se. 
Quadrati latus aspicio; quodcunque per illud 
Venerit, hoc ad me recta procedere dicam: 
Per diagonalem vero si venerit, etsi 
tramite directo, quia non convertor ad illam 
Unde venit partem, subito procedere dicam 
Corpus id oblique. Secus autem deinde futurum est, 
Si diagonalem, qua nascitur aut cadit, illuc 
Translato percurram oculo: tunc namque vicissim 
Ibit in obliquum quadri latus omne videnti; 
Quaeque erat obliquo tractu via, recta futura est. 
Sic Aequatori inclinata est orbita Solis, 
Olli dum Aequator simul inclinatur et ipse. 
Obliquas igitur, quarum te nomine iactas 
Inventor, rectasque vias quod discrepat inter, 
Hoc totum inde oritur quod sint data puncta secundum 
Aspectus varios. At Inanis gurgite vasto, 
Immensisque locis, age, dic, ubi terminus a quo 
Discedant Atomi celeres; ubi terminus ad quem 
Perveniant? Quo respectu, qua parte locorum 
Oblique potius, quam directe; aut vice versa 
Pergere dicamus? Quae te dementia cepit, 
Ut, quae prima iacis veluti fundamina sectae, 
In te versa ruant, proprio et te pondere frangant? 
EX infinito veniunt mea semina, dices; 
Ac Terrae centrum versus gravitate feruntur. 
Infinitum ergo tibi circulus esse videtur, 
In quo Terra locum centri tenet. Ast ego nuper 
Iam satis ostendi, quam sit contraria Vero, 
Quamque pudenda tuae super hoc sententia mentis. 
Verum esto: neque enim hoc, si dem, tua dicta iuvabit. 
Scilicet ad centrum quae linea tendit ab oris, 
Recta venit breviore via: si torta veniret, 
Prorsus aberraret centro. Si proinde cadentes 
Tempore ab aeterno, perque infinita locorum 
Deflectes Atomos, arcus describere chordam 
Cogentur, minime radium: gravitate remota 
Ad centrum non pervenient: clinamine tanto 
Extra delatae, procul a regione viarum 
Excedent. Res mira, locum, quo semina mittis, 
Declinare iubes! Obstas, ne iussa facessant! 
Siccine Democriti mendum sarcire putabas? 
Ipse tegis vitium vitio, frustraque bis erras. 
FUTILIORA quidem petis argumenta, repertum 
Hunc motum ut statuas, e nostra in rebus agendis 
Libertate. Novum Logicae genus! Est homo liber, 
Inquis: agit quae vult; quae non vult, sponte relinquit: 
ergo declinant Atomi; fit serva Voluntas, 
Si non declinant. At ridiculum esse probavi 
Clinamen. Quod si facilis concedere vellem, 
Hinc libertatis nunquam peteretur origo. 
Singula ponamus deflecti semina. Quid tum? 
Hinc homo liber erit, dicis. Quae copula nectit 
Haec effata? Nihil video, quod suadeat unum 
Ex alio nasci: quin et contraria cerno. 
Nam si declinent Atomi per Inane vagantes, 
natura, propriis et viribus, ac sine causa, 
Declinant ideo, quia declinare necesse est. 
Aut si, dum currunt ita, liberate fruuntur, 
Quam dare corporibus possint exinde creatis, 
tunc non solus homo tali potietur honore, 
Qui proprius mentis tamen est, velut ipse fateris; 
Libera erunt pariter quae corpora non pondere ripas 
Unda per acclives proprio non pondere ripas 
Current, at interdum stagnans resupina sedebit. 
Non nunquam errabit stipulis innoxia flamma, 
Invisasque domos tantum, vel ligna cremabit, 
Si volet. Iste lapis quem immotum mille per annos 
Saecla vident hominum, summo de culmine turris 
Sponte cadet, cum stare loco fastidiet alto. 
Si libeat Soli, Sol non orietur; et umbras 
Pellere nocturnas Luna indignata negabit. 
Quidquid in Orbe vides, ne iam contingere casu 
Ne vi Naturae, ne motu denique dicas, 
Verum ex arbitrio, propriaque libidine rerum; 
Si dotem eximiam, qua gens humana potitur, 
Omnibus ex aequo rebus Natura creatrix 
Indulsit, proprio neque nos hoc munere donat. 
SED libertatem cunctis dum prodigus aeque 
Corporibus tribuis, cur nobis invidus aufers? 
Nam, bene si memini sectae documenta profanae, 
Quidquid agas, licet ipse putes te posse reapse 
Non agere id quod agis, solius Materiae vi, 
Atque ignoratis impulsibus illud agetur; 
Nec poterit non esse quod est: quia sive movetur 
Oblique, seu recta meat, non libera currit 
Materies, aeque nobis causa unica motus, 
Ac Soli et Lunae, lapidi, fluvioque, vel igni. 
Propterea nobis indeclinabile Fatum 
Incumbet: Fatum omniparens, cui tanta potestas 
In Superos ipsumque Iovem celebrata Poetis, 
Quanta Iovi Superisque in nos olim esse putata est. 
Hoc detestatus simul adstruis, omnia motu 
Materiae dum vis fieri et clinamine caeco; 
Ac solas Atomos interno pondere pressas 
instituis rerum causas, quaecunque genuntur. 
QUIN etiam nil fortuito contingere posset. 
Unde ruit Casus Divum pater atque hominum rex 
Ille tuus. Neque enim casu est quod iam esse necesse est. 
Nempe improviso concursu et viribus aequis, 
Dum tibi nunc temere et nullo cogente videntur 
Innecti, quae sponte moves primordia Mundi 
Per vacuum; tamen est, quare innectantur, in illis 
Causa latens et certa; nequit qua stante volando 
Quaeque Atomus non huic iungi, cui iungitur: idque 
Lex quasi lata foret: quia tali concita nisu 
Non vitare potest aliam, quae pondere tali 
Labitur: et tali decurrens tempore, eodem 
Tempore decurrentem offendat oportet, eodem 
Inque loco. Tali si sit demum utraque forma, 
Ut coeant; certe nequeunt utrinque revelli: 
Si secus; haud ullo poterunt concrescere nexu. 
et quoniam inde oritur quidquid, sic fiat oportet 
Ut mixtura dedit, manifestum linquitur ex te, 
Naturae legem cunctis incumbere rebus; 
Et legem invictam, cui nil obsistere possit; 
Fortunaeque locum non iam superesse: neque ullam 
Libertatem homini mansuram; si nihil ipsi 
Praeter adhaerentes Atomos concesseris. Ergo 
Cum Regina sui et proprii sibi conscia iuris, 
Frenum indignetur fatis avulsa Voluntas, 
Arguit in se se quiddam praestantius omni 
Materia, et punctis alienum prorsus ab istis.  
Illa sed uberius, cum Mens tractanda redibit. 
Nunc satis est monstrasse tuis nil posse creari 
Motibus: idcirco quia, seu directa movebis 
Ad perpendiculum, seu flecti semina finges, 
Haud ullis poterunt unquam coalescere vinclis. 
Ergo nil, etiam posito clinamine, vinces. 
VERUM alias aliis Atomos velocius ire 
Si donetur, ais, quidni concrescere possint 
Nexibus innumeris? Gassendus quippe volebat 
Natura similes, non mobilitate: quod unum 
Addere qui velit inventis utriusque magistri, 
Congressus faciles Atomis utcunque parabit. 
Nam fieri poterit sola ratione cadendi, 
Ut quae posterior fuit, accelerata priorem 
Occupet, ac secum vinclis abducat; et ambae 
Arripiant alias, aut arripiantur ab illis. 
Lux ea Democrito cur non affulserat? Eheu! 
Non opus illapsas Vacui de culmine summo 
Atque parallelas Epicuro deinde fuisset 
Inclinare Atomos, tantamque incurrere labem. 
Nam veluti cursu dum fervet odora canum vis 
Per nemus et salebras, clangore accensa tubarum 
Et clamore virum, ac fugientis olentia cervi 
Nare sagax longo sequitur vestigia tractu, 
Etsi omnes ardore pari, tamen unus et alter 
Antevolant, sternuntque feram, lacerantque iacentem 
Dentibus: approperat non aequis passibus agmen. 
Aut ubi praedator descendit ab aethere Milvus 
Perdicem in timidam, contractis quae fugit alis, 
Praecipitans in humum simul ingruit ocior ille, 
Unguibus illaqueans praedam, raptatque cadentem: 
Sic possunt Atomi quaedam, etsi pone sequentes, 
Maturare gradum; ac sensim, quia pondere praestant, 
In praecedentes ruere et concrescere lapsu. 
CALLIDUS effugium tentat Gassendus inane, 
Nec quidquam auxilii convicto fert Epicuro, 
Qui per se constare Atomos, per seque moveri 
Dixerat, et variis tantum distare figuris. 
Ocior has inter nam si, vel tardior una est, 
Natura similes Atomi non amplius ergo 
Dicentur. Quae causa novi discriminis illa 
Esse potest? Quaenam velocibus addidit alas, 
Ut caderent multo citius, pigrisque negavit? 
Plusve minusve graves, inquis, confingere possum. 
Sic variis dederas consistere posse figuris, 
Quod falsum ostendi, nullo si auctore creantur; 
Nec minus a recta, quod ais ratione recedit. 
Corporibus cunctis gravitas pro mole profecto est. 
Mole ergo distant Atomi, se pondere distent. 
Et quia particulis constant, levis altera paucas 
Particulas sortita fuit, gravis altera plures. 
Inter eas Natura parens divisit inique 
Materiem, exiguis parcissima, prodiga crassis. 
Si causam agnoscunt, varias sic esse fatebor; 
Talia sunt etenim quae corpora cunque videntur: 
Si non agnoscunt, varias sic esse repugnat. 
ADDE quod in vacuo caderent si corpora prima, 
Quanquam impar illis gravitas fortasse daretur, 
Undique deciderent simul omnia tempore in uno. 
Includas vitreo plumam lapidemque canali, 
Aere subtracto; plumam, lapidemque videbis 
Protinus aequato pariter descendere lapsu. 
Causa prius fuerat discriminis obvius aer, 
Qui findendus utrique venit, plumaeque cadenti, 
Quam lapidi certe magis atque diutius obstat. 
Sed nihil in Vacuo fungetur munere tali: 
Perpetuo penetratur enim, dum nempe solutus 
Ac rorem simulans Atomorum decidit imber. 
Quin etiam aeterno si praecipitantur ab aevo, 
Ac simul immensos percurrunt semina tractus, 
Nullum posterius, nullum prius ire licebit. 
Nam quae causa moram faceret per Inane quietum 
Postremo lapsis? Regio fortasse remota est 
E qua proveniunt, longeque remotior illa 
Unde priora cadunt? Vel sunt dimissae profundo 
Tardius e vacuo? Mensuras qui ferat autem 
Immenso in Spatio, atque aeterno in tempore tales 
Quae rem finitam signat? Quis proxima centro, 
Sive remota loca, aut centrum quis totius ipsum? 
Daedale, cur proprio vagus erras in labyrintho? 
Hic tibimet via caeca, et inextricabilis error. 
Dicis in immenso nullum consistere centrum, 
Et merito: nunc ut praegrandia corpora formes, 
In centrum attractas Atomos concurrere dicis: 
Centrum est, et non est. Pugnas tecum ipse, Lucreti. 
PRAETEREA, vel si diverso tempore labi 
Aut similes aut dissimiles gravitate, figura, 
Mole, graduque Atomos punctum in commune daretur, 
In quo, ceu motus possent requiescere centro, 
Non talem efficerent Mundum, qualem esse videmus. 
Dic ubi enimvero centrum id commune reponas? 
In medio Terrae; si quidem, te iudice, Mundi 
Nucleus est, in quo subsidit funditus, ut faex, 
Materies crassa? Illuc ergo confluit omne 
Seminium, et Vacui regiones deserit altas: 
Illud praecipue quod aculeis constat et hamis, 
Unde metalla doces et arenam et saxa creari; 
Quodque fluit globulis queis manat liquor aquarum: 
Nec cessare potest; quia nunquam cessat origo 
Praecipitis motus, immensaque copia rerum. 
Sic aliis alias cumulari semper oportet, 
Ac superaddi Atomos aeterno pondere pressas. 
Crescere in immensum tellus glomeramine tanto 
Debuit, et vastam ferre ultra sidera molem. 
Cur fines intra certos se tota coercet? 
Cur alibi passa est simili ratione modoque 
Solis et astrorum praegrandia corpora coelo 
Formari? Nam illic amplissima principiorum 
Congeries aptanda fuit. Cur Luna, perinde 
Ac Tellus, Atomis etiam concrevit aduncis? 
Cur et Saturnus cum cum lucifero comitatu; 
Magnus et ipse sua stipatus Iupiter aula; 
Mars et Mercurius; nec non, gens rara, Cometae? 
Sunt igitur Mundi tot centra, quot astra videntur? 
Quam distracta fuit gravitas; quam scissa tot inter 
Immensi partes Vacui! Quot Somnia fingis! 
Centrum ubi non fuerit, gravitas; quam scissa tot inter 
At non esse potest aliquo sine vortice centrum: 
Et pariter nullus fluido sine corpore vortex. 
Unde necesse foret, caderent si pondere quodam 
Semina, Vorticibus multis in plurima centra 
Detrudi, variae facerent ut molis acervos; 
Quod placido in vacuo nunquam sperare licebit. 
CORPORA iam formata etenim posuisse necesse est, 
Et fluida, et motu circum exagitata perenni, 
Ante graves Atomi quam sint ac centra petentes. 
At quoniam ex Atomis corpus per inania lapsis 
Conflatur, motus Atomorum anteire nequivit: 
Nam tunc non essent, ut ais; primordia rerum. 
Ergo per medium si delabuntur Inane, 
Nec reperire queunt, imo nec quaerere centrum. 
Huc etiam accedit, quod fusius ante docebam 
Cum de infinito canerem; et revocasse iuvabit, 
Ne cadat ex animo quidquid iam rite probatum est: 
Vidimus in Spatio, nullus quod terminus ambit, 
Ponderibus non esse locum: quia scilicet, unde 
Et quo descendant, non est; supera, infima desunt; 
Nec sursum idcirco, nec deorsum tendere quovis 
Posse modo fictas Atomos, quaecunque darentur. 
Spes Atomis igitur gravitatis nulla futura est. 
Si nulla est gravitas, ergo vis nulla movendi: 
Causam etenim motus una in gravitate locabas. 
Unde vides Atomos nequaquam posse moveri; 
Vel si motus inest, nullo coalescere nexu. 
Egregium nunc dogma boni mirare Lucreti! 
Quae manifesta putat, manifeste falsa probantur: 
et si vera forent, quod colligit esse nequiret 
SAEPE fit oblata rerum ut dulcedine capti 
Miremur faciles: plausuque sequamur amico 
Qui nos decipiunt. Quales iocularia mimi 
Prodigia exercent: digitis hi namque micantes 
Attentos fallunt oculos, dum vascula tractant 
Apta dolis: fraudem velatam praepete gestu, 
Virga et voce iuvant; et ubi posuere lapillum, 
Ostendunt volucrem. stupet ore ignarus hianti 
Spectator: temnat, si quando noverit artem. 
Haud aliter sollers oculos auferre Poeta, 
Excusso tibi debebit ludibria fuco. 
Quid sit enim gravitas quovis in corpore, nondum 
Perspexti: nam corporibus male credis inesse 
Materiae certam ut comitem; exemplumque creatis 
A rebus stolide rerum ad primordia ducis. 
Corpora quod videas in terram plurima labi, 
Dumque immota iacent, ad centrum vergere, eoque 
Donec perveniant molimine tendere certo, 
Corporis idcirco genus omne gravescere censes 
Per se ipsum, atque illuc innato pondere ferri. 
Tanta fides oculis, ac diffidentia menti est! 
Ast etiam, si sola tibi fit regula sensus, 
Cur non Materiae levitas innata videtur, 
Corpora cum cernas nonnunquam ascendere sursum? 
Nonne leves flammas, levia haec simulacra putasti, 
Quas veluti rerum exuvias, et limpida vela 
Audieras fluctu passim volitare perenni, 
Ut veniant oculis formae rerum atque colores, 
Ac visae somno in medio sine more figurae? 
Namque hoc te, quanquam falsum est, docuere magistri. 
Quin age, nonne leves Atomorum dicis acervos, 
Naribus unde tuis volucres nascuntur odores, 
Uvida quos florum iaciunt pigmenta, vel herbae 
Fragrantes; quive arboribus Nabathaea per arva 
Destillant succi, nardusque et pocula myrrhae? 
Aurea lux pariter, quam sol circumundique vibrat, 
Nec terris tantum, ast omni late ingerit Orbi, 
et quam debilius nostri dant attamen ignes, 
Mentitaeque faces nocturno tempore solem; 
Cum superas aeque in pares mittatur et imas. 
Nonne tibi levis atque gravis simul esse videtur? 
Iudicio lux nempe tuo, vibrata perenni 
Sideris effluvio manat, ceu flammea quaedam 
Progenies. Nativa quidem et validissima longe 
Vis illa est, qua se tot lucida tela diei 
Diffundunt circum, nec se diffundere cessant; 
Est vastum rapido pervadunt aethera motu. 
Insita materiae gravitas si causa perennis 
Est motus, ergo radii gravitate feruntur. 
Aspice, ut hi motus ambo in contraria vergant. 
Extremis gravitas ad centrum tendit ab oris; 
Luc autem extremas a centro tendit ad oras. 
At nullum per se corpus grave, seu leve credas. 
Neutrum etenim Ratio, neutrum Experientia firmat. 
Materies omnis quaqua spectare lubebit, 
Mobilis est per se, non per se mota: neque ullam 
Affectat Mundi partem, superamve vel imam, 
Aut laevum dextrumve latus; quocumque cietur, 
Huc properat; nec motum ambit placidamve quietem; 
Neutrum praeponit, sed idonea semper utrique est. 
Quidquid enim vel stare potest, vel quoslibet aeque 
Suscipere impressos motus, lentosve citosve, 
Atque huc atque illuc ferri discrimine nullo; 
Dum manet incolumne et naturam servat eandem, 
Non habet unde modum magis hunc quam seligat illum; 
Sed qualem accepit retinet: nil se movet umquam 
Ni quoddam in se se lumen Rationis et artem 
Discernendi habeat, qua destituuntur inertis 
Semina Materiae, sensu pollentia nullo. 
Cum videas igitur certa ratione moveri 
Corpora, continuo motricem intellige causam. 
Nam mutare situm, sine causa, qui sibi primum 
Contigerit, res nulla potest. Quae causa cadendi 
Est Atomis igitur, vexant quas nulla profecto 
Corpora, nec circum tangunt, nec desuper urgent? 
In quocunque situ fuerint, ubicumque locorum, 
Et quocunque modo; sic et perstare necesse est. 
NUNC autem cum materiae sint omnia plena, 
Idcirco Terram versum properare videmus 
Corpora. Nam praeter, quae nos circumfluit, auram, 
Aura fluit longe subtilior, incita miris 
et tenuata modis, velut aeris ipsius aer. 
SALVA Elementorum pars subtilissima, summae 
Dexteritatis opus, summi simul instrumentum 
Artificis; gaudens humanos fallere sensus, 
Ut fabri manus ipsa, et sola mente videri: 
Materiae flos et sanguis, diffusus in omnes 
Corporis immensi venas: Tu filia primum, 
Nunc genitrix motus: Tu cunctis didita membris 
Vasto vivere das, animalis spiritus, Orbi. 
Te sine nullus honos rebus: procul iret in auras 
Dissiliens Tellus: firma tu mole revinctam 
Comprimis; ac si quo terrestria corpora nisu 
Deserta sursum effugiant statione, retundis, 
Et pulsata suo festinas reddere centro: 
A te pondus habent; a te gravitatis origo est. 
AMBIT enim terram et pigra se mole moventem 
Abripit increpitans valido tenuissima pulsu 
Materies; circaque suum torquerier axem 
Dum iubet, ac celeri correptam turbine volvit, 
Volvitur ipsa comes, gyroque rotatur eodem. 
NON tamen ex illo gravitatem accedere motu 
Crediderim; nam cum Terram liquor ille volutans 
Usque parallelis nostros premat orbibus orbes, 
Communemque habeat cum Terra turbinis axem, 
Cuncta parallelo caderent tibi corpora lapsu. 
In Tropicis igitur, Tropicorum pondera centrum 
Non Terrae appeterent; nullo discrimine, rectus, 
Quacumque inciderent, semper foret angulus axi. 
Nec tamen id fieri certa ratione patescit. 
Causa ergo gravium casus aliunde petenda est. 
ABDITA Naturae penetralia, viscera rerum 
Ingredimur, Quinti; dictu res ardua, cunctis 
Unde haec corporibus veniat propensio. Quod si 
Haec tibi non firmo stabit Sententia gressu, 
Ast opifex motus sollertior, aspice, quanto est 
Nostra haec materies, Atomis et certior istis. 
PRINCIPIO Terram liquido qui vortice cingit, 
Aetheris Oceanum in multas fac mente secari 
Pyramidum formas; quarum pars latior alte 
Surgit, ad extremas pertendens vorticis oras; 
At centro collecti apices iunguntur in imo. 
Illae omnes se se invicto certamine librant, 
Centrifuga virtute pares; quia materiae vis 
Omnibus est eadem: quod si qua est viribus impar, 
Protinus exsuperant aliae, et subsidere cogunt, 
Dum suspensa suas aequarint singula vires. 
Ast ubi pyramidem penetravit corpus in unam, 
Mole sua quantum est, tantum de centrifuga vi 
Detrahit; ingenita nam forma particularum 
Aequare aetherios tardo nequit agmine cursus. 
Ergo deprimitur, quae molem includit inertem, 
Pyramis; incumbunt vicinae adiguntque deorsum; 
Undique enim a centro nisu maiore recedunt. 
Haec depressa pigrum tuditando corpus adurget, 
Castigatque moras, repetito verbere retro 
Praecipitans; versusque apicem propellere certat, 
Qui Terrae tenui contingit acumine centrum. 
PRAETEREA rapido Tellurem turbine vortex 
Circumagens, pariter latere undique pressus ab omni, 
In sphaeram, aut sphaerae similem glomeratur in orbem. 
Nam qua forte minus premeretur, scilicet illac 
Efflueret, Terramque ignotis traderet undis. 
At quoties latere ex omni pariterque, rotunda 
Comprimitur moles, vis undique facta per omnes 
Ad centrum radios concordi tramite tendit. 
Sic grave Pyramidi immiscens se corpus, abire 
Cogitur ad centrum Terrae, quo pertinet omnis 
Pressurae radius; quaque ipsa urgetur et urget 
Pyramis, hac debet iusso decurrere lapsu. 
Sic lapis ut valido iactu vibratur in auras, 
Et secat aerios violento vulnere fluctus, 
Nititur hunc contra incumbens sublimis ab alto 
Materies, talique incussa reverberat ictu, 
Ut centrum versus labi cogatur, humoque 
Restitui, non ingenito, quod fingere gaudes, 
Pondere; non vano centri communis amore, 
Ut fingunt aliqui; proprio non denique motu; 
Sed bis vim passus, primum a vibrante lacerto, 
Mox a coelestis pressura et robore molis. 
NEC minus in lymphis huius gravitatis imago 
Et fida et constans reperitur: scilicet unda 
Nititur in fundum; inque pares divisa columnas, 
Has inter se omnes libramine sustinet aequo: 
Inde superficies patet uno aequata tenore. 
Iniice suber aquis immergens, iniice ligna; 
Ligna petent summum valido connisa natatu, 
Prosiliet superas celeri impete suber ad undas. 
Causa rei quaenam est? Nimirum liquor aquai 
Fertur in ima magis, quam lignum aut futile suber: 
Libramen simul omne perit; depulsaque quantum 
Unde sua superat gravitate haec corpora, tantum 
Debilitant liquidam, cui sunt commissa, columnam. 
Ergo vicinae vincunt, et cedere iussam 
Protollunt certatim, et in altum assurgere cogunt. 
Illa fugit sursum, propellens frivola, donec 
Respuet in coelum, et reddat natalibus auris. 
HINC quaecumque latent lymphis circumdata, tantum 
Ponderis amittunt, quanto se pondere librat 
Par fluidi moles: tanta nam parte levantur. 
Id sentire solent, pelago qui saepe profundo 
Funibus extractas merces ad summa tulerunt 
Aequoris, et validi, cum solvitur anchora, nautae. 
Nam facilis primum ascensus; iuvat unda laborem: 
Cum vero aerias grave onus pervenit ad auras, 
Tum labor ingeminat, contorquendoque rudenti 
Sudans turba virum duplicatis viribus instat. 
NUNC in aquis fieri quae diximus, omnia, Quinti, 
Aetheris in pelago ratione geruntur eadem. 
Hic tantum fines rerum convertito: metas 
Vorticis aetherii supremas fundus habeto; 
Esto Pyramis hic, illic quaecunque columna est. 
Ut surgunt per aquas, sic lapsa per aethera cernes 
Corpora detrudi, et simili propellier aestu 
Illic versum auras, hic versum concita terras. 
HOC unum discrimen erit, quod corpora quaedam 
Ima petunt liquidi, et fundo graviora residunt. 
At quae terrena late ditione tenentur, 
Omnia centrifugis cum vincat viribus aether, 
Nulla queunt ullo capere ultima vorticis ausu. 
Terram cuncta suam repetunt; et adacta deorsum 
Quo mage descendunt, casu citiore feruntur. 
Instat enim aura sequax, nec desinit ictibus ictus 
Congeminare, fugamque fuga premit usque fatigans. 
AT cum librantur magis aut minus inde gravescunt 
Corpora, particulis quod sint minus aut mage mixtis 
Aethere: non quod eas vacuum per frusta recisum 
Segreget, ac nihilo saturas rarescere cogat: 
Sed quia quidquid habent propriae terrestria molis, 
Hoc toto ad centrum pelluntur; at aetheris illa 
Si quid habent, toto hoc supera ad laquearia tendunt. 
IAM folia et stipulas, pappos, plumasque videmus 
Ante quidem volitare diu, quam lapsu quiescant: 
Nam vix truduntur satis, ut diffindere possint 
Aera suppositum, levibus ludibria ventis. 
Sed condensa poros tenues, paucasque lacunas 
Intus habent; facilemque aditum luctantibus auris 
Dura negant; quare nequeunt eludere plagas 
Aetheris obnixi contra, sed tota resistunt; 
Ut pariter totis contendens viribus aether 
Ingruit, assiduo detrudens corpora pulsu. 
Hinc ferri massae praeponderat aurea massa, 
Et ferrum saxo, saxum ossibus, ossa liquori; 
Tum varii inter se distant gravitate liquores. 
ERGO corporibus stat pondus ab aethere summo 
Cuique suum: hic centrum glomeratis partibus implet, 
Continuisque premit iaculis: huc omnia trudit 
Centrifuga virtute valens: totum Aera Terris 
Incutit, immersae quo stant; simul Aere tectos 
Continet Oceani latices, vastoque fluento 
incurvam faciem, convexumque efficit aequor. 
INDE coarctatae punctum vertuntur in unum 
Omnes usque globi partes: et si qua resultat, 
Pellitur in medium subito; magis aut minus acri 
Impete, pro cario textu, quo praedita quaeque est. 
Hinc adeo quae pressa magis, cum forte movendo 
Fit vicina minus pressae, librantur; et illa 
Defluit, haec surgit. Non quod levis haec propria vi, 
Aut gravis illa suo sit pondere: sed quia centrum 
Versus, inaequali pulsu ac ratione feruntur. 
Haud secus ac geminas triplicato stamine lances 
Cernis in ambiguo suspendi, ac vincere neutram, 
Aut vinci; donec posito, si forte lubebit, 
Alcerutram digito depresseris, aut onus ipsi 
Iniicies aliquod; nam tunc onerata repente 
Praecipitat, filumque trahens assurgere cogit 
Adversam. Parit oppositos causa unica motus. 
Quantumvis grave sit corpus, graviore propinquo, 
Fit leve: vanescit maiori pondere pondus. 
Quam grave sit lignum, quanto cadat impete, nostri; 
Cum ruit in silvis ventorum turbine magno 
Fraxinus, aut crebra truncum percussa securi: 
Hanc tamen in fluvium mittas, ecce ima relinquet 
Ocius, ac totis sursum removetur ab undis: 
Aere quod lignum grave sit magis, at minus unda. 
NAM levis est aer, si pleraque corpora cernas; 
Ipse gravis: viden' e puteis ut ab aere iussas 
Antlia tollat aquas? Et hydrargyrus ipse, metallis 
Post aurum cunctis gravior, si clauseris illum 
In vitro, paulum subsidat lentus et aegre, 
Descensu dubio, ac demitti sponte recuset 
Magna parte sui; tubulo cum subtus aperto 
Funditur in lancem: suspensus denique restet, 
Et maneat propriae oblitus gravitatis in alto; 
Ventorumque vices illic, et amabile sudum 
Mobilitate sua, et certos praenuntiet imbres? 
Exterius viget aeriae pressura columnae; 
Interius nulla omnino quae deprimat aura est. 
Tum pleno si forte cado siphona videbis 
Immersum, assiduo vix haustu educitur aer, 
Cum simul ascendunt latices; fundoque relicto 
Alta petunt, recidunt; surguntque, caduntque vicissim; 
Maeandrique cavi sinuosa volumina tandem 
Percurrunt faciles, atque uno et simplice motu. 
Haud secus, extrema pannum si tinxeris ora, 
Paulatim e vasis fundo levis unda feretur, 
Et pannum late diffusilis imbuet omnem; 
Donec summa petens labro destillet ab alto. 
ERGO aer levis aut gravis est ratione propinqui 
Corporis; et quanquam currentis ab aetheris orbe 
Centrifugo semper leviorem suscipit ictum 
Quam liquor omnis aquae, tamen illum deprimit ignis; 
Ipsaque in exiguos rarescens unda vapores. 
Haud aliter sensim tollunt se nubila coelo; 
Quae matutinis vespertinisque videntur 
Temporibus, fumi in morem, consurgere terra, 
Saepius e pelago, fluviis lacubusque, vel udis 
Vallibus et pratis, ubi largius incubat humor: 
Partibus aeriis quia tunc fit rarior unda, 
Et minus aetherii persentit verberis ictum; 
Erigitur super, atque loco sibi cedere cogens 
Paulatim it sursum; coeloque potitur aperto. 
Tum solito gravior nobis ostenditur aer 
In tubulis, quos hunc ars mira paravit ad usum. 
Mercurii molem quia tum, qua parte patescunt, 
Opprimit incumbens; et qua clauduntur inanes 
Aeris, urget in hanc, sursumque ascendere cogit. 
Particulae vero surgant cum semper aquosae, 
Quas magis atque magis Phoebi rarefacit aestus 
Fervidior; tantum in numerum regionibus altis 
Conveniunt, ut iam nequeant consistere seorsum: 
Frigus ibi sedenim, ne pergant altius, obstat. 
Ergo se tandem per mutua vincula nectunt: 
Et sic in guttas parili magis aere densas 
Cum rediere, cadunt. Simul aer ipse resurgit; 
Inferiora tenet quoniam liquor. Ocius imbres 
Labentur coelo. Sed Mercurium ante videbis 
Eiusdem in longo tubuli descendere ramo: 
Exterior siquidem minus illum iam premit aer 
Parte ex oppisita. Quin ipse metallicus humor 
Mercurii coctus graviorem decutit auram, 
Ac sensus hominum fugiens ascendere discit; 
Cum fuerint eius sic attenuata calore 
Semina, ut aeriis gracili subtemine praestent. 
SIC ubi Vere novo squalens ager omnis in hortum 
Vertitur, et frondes meditatur silva tenellas, 
Haud mora praegnanti consurgit in arbore succus 
E terra veniens, atque ab radicibus imis. 
Namque ut collectus longae per frigora brumae, 
Ac caecis Terrae latebris absconditus humor 
Incipit afflatu radiorum agitante moveri, 
Exhalat nebulas tenues, udumque vaporem 
Sulphure diluto foetum, salibusque solutis: 
Unde mador terris et fertilitatis honores. 
Sic adeo per particulas attollitur omnis; 
Et passim offendens in humo nutritia plantae 
Stamina, reptantes fibras similesque capillis, 
Ingreditur tubulos facile intromissus hiantes, 
Angustasque vias alimentis pinguibus implet. 
Dant facilem scandenti aditum, clausoque recursum 
Calle negant tenues suspenso cardine valvae. 
At calor interea referat turgentia ramis 
Germina, praeteritus quae sensim foverat annus. 
Iamque laborati duro sub cortice succi 
Erumpunt; frondemque et flores ordine miro 
Implicitos, unctae monstrant in acumine gemmae. 
Haec autem ut primis valeant se effere diebus; 
Ille potest satis esse latex, quem continet arbos 
Autumni memorem, et cui bruma geluque pepercit: 
Verum ut serventur posthac crescantque, necesse est 
Auxilium adventare novum, succosque recentes. 
Qua ratione igitur supra liquor intimus exit, 
Hac etiam novus adveniens ascendit ab imo. 
Arbore sic tota nusquam intermissa liquorum 
Fit series, et qui sequitur propulsat euntem: 
Utque dies crescunt, crescit quoque motus; et ingens 
Undique productis radicibus influit unda. 
Nam verni accedunt hibernis imbribus imbres: 
Et iam sublimis dominatur in aethere Phoebus; 
Quo calefit Terrae facies, auraeque tepescunt. 
Ergo tunc fibris humor venit ubere pleno. 
Tot fontes rivis formant coeuntibus amnem, 
Qui truncum invadens, tenero sub cortice lignum 
Irrigat, ac laeto perfundit rore canales 
Transversos; et alit genitalia claustra medullae. 
Nam vectas deponit opes, pariterque repertis 
Imbuitur: formas hinc se convertit in omnes, 
Dum varios penetrat longe lateque meatus; 
Passim et fermento veteri commixtus oberrat, 
Partibus adiiciens partes, nova tegmina priscis 
Tegminibus. Sed cum iam exuberet, omne foramen 
Intrat, ubi resident ramorum exordia prima: 
Haec aperit, pulsatque foras, ramosque valentes, 
Ac bifidos trifidosque simul producit in auras. 
Ast ubi poma latent incoepta, suisque referta 
Seminibus, liquidam tubulis huc invehit escam. 
Poma tument, flores cum deposuere caducos; 
et formam accipiunt sensim, propriumque saporem: 
Ac se se expandunt, pomis umbracula, frondes. 
Sic uno ascensu conditi saepe liquoris, 
Qui pulsus venit e gremio telluris opimae, 
Et primum nata est, et mox adolescere coepit, 
Et parte ex omni crevit renovata quotannis, 
Quae nunc praecelsis e montibus eminet arbos; 
Ventosoque ferens nemorosa cacumina coelo, 
Radicum silva terras exhaurit alentes. 
CONTEMPLATOR item, qui fons devectus in hortum 
Vertice ab excelso montis, reserata sepulcri 
Ostia cum fuerint, plumbique solutus opaco 
Carcere, deductos iaculetur ad aethera fluctus: 
Atque ibi se se ipsum conspergens rore reflexo 
Dissipet in gemmas; factusque argenteus imber, 
Cum sonitu tremulo stagnans diverberet aequor. 
Scilicet impulsu saliens effertur eodem, 
Quo summa praeceps ab origine venerat illuc 
Declivis: fecitque levem, modo cum gravis esset, 
Continui series tantum inclinata canalis. 
Ceu duo cum surgunt adversa fronte supini 
Contiguis montes radicibus: ecce revulsus 
Vortice ventorum, aut tacitis suffossus ab annis 
Forte silex; summo alterius de culmine praeceps 
Si ruat, immani lapsu petit ima resultans 
Improbus; angusta sed non in valle quiescit; 
Verum ipsa gravitate levis, iam surgere montem 
Audet in adversum, atque animoso proxima saltu 
Appetit; exhausto donec latera ardua motu 
Deserit aeger, inersque relapsa mole recumbit. 
POSTREMO coelum observes. Ibi nare Planetas 
telluri non absimiles, et corpore crasso, 
Aethera per liquidum, ac volvi constanter in orbem 
Cernimus; enormes quasi sint sine pondere massae: 
Quandoquidem fluidis, aeque ac nos, undique cincti, 
In nullam possunt Mundi subsidere partem: 
Sed, quo sunt positi semel, illo deinde moveri 
Curriculo debent: ut non mutabilis unquam 
Orbita sit, nullisque forinsecus obvia plagis. 
Sol illis vere centrum est: nec desinit illos 
Incutere in Solem, quoad in se est, concitus aether. 
Sed quia substrato pariter sunt aethere fulti, 
Et vim centrifugam iugi obtinuere rotatu, 
Propterea servare locum coguntur eundem; 
Viribus hinc atque hinc libratis ordine miro 
Quem tua gens vel nescivit, vel scire refugit, 
Scilicet invisum metuens ibi cernere Numen. 
Sed quamvis omni cassus gravitate Planeta, 
Suspensusque suo videatur currere coelo: 
Non ita, quae vasto complexu corpora portans 
Circumagit secum, et privato turbine versat. 
Namque his officiunt fluida, et suus ingruit aether, 
Ne proprium linquant, cui sunt addicta, Planetam. 
Unde, brevi ad massam redeant proiecta, necesse est: 
Quo fit, ut is molem servet constanter eandem. 
HOC igitur teneas animo servesque fidelis, 
Quod Ratio docuit, quod et Experientia monstrat: 
Nil grave per se se est; gravitatis plurima quamvis 
Nomine donentur, tanquam foret indita virtus. 
ET vero videas naturae multa referri, 
Quae tamen in dubio est an primitus insita vere, 
An magis ex alio veniant superaddita rebus. 
Credis aquam ex se se, natura et sponte liquentem? 
Aspice concretam. Vi frigoris algida, dices, 
Vertitur in glaciem: quin vi liquefacta caloris 
Diffluit, urgebo. Scytha iudicet; ille rigenti 
Sub coelo natus, totum qui pene per annum 
Venatur niveos solidis in fluctibus ursos; 
Aut Magellanae vix cognitus incola terrae; 
Perspicuum lapidem et crystalli fusilis instar 
Credet aquas, aestu faciles quocunque resolvi, 
Natura duras, alieno ardore fluentes: 
Ceu gummi nobis, et pix et cera videntur: 
Et qualem fore credis aquam, si Phoebus abesset 
Annos tres, et continua sub nocte iacerent 
Stagna, lacus, fontes, et mobilis aequora ponti. 
Ut rem quisque videre solet, sic aestimat eius 
Naturam, et proprium statuit, quod moris apud se est. 
Porro neuter aquis status est, quem dicere possis 
Innatum: namque unda fluit, motantibus intus 
Partibus ignitis; glacie constricta rigescit, 
Partibus ignitis illinc abeuntibus. Unde 
Corpus idem atque unum lapis est, humorque vicissim. 
Ecquid durius est, rigidi quam robora ferri? 
Dura tamen ferri solvuntur robora flamma. 
Igne volatilius toto quid in Orbe videtur? 
At silice in dura vinctus desesque maneret 
Semper et ignotus, tandem ni claustra paterent 
Conflictu chalybis, quo percutiente solutus 
Emicat; attriti mordet fragmenta metalli, 
Et iacit in teretes penitus liquefacta favillas. 
Usque adeo nec tam fluitantia corpora cernes, 
Quae non sistantur; nec si adamantina, quae non 
Evadant fluida, atque aliquo solvente liquescant. 
Sic etiam constare gravi quae mole feruntur, 
Haec levia esse queunt: gravitas in corpore nulla, 
Nullus et in centrum nisus: quodcunque videtur 
Pondus ab impulsu venit, alteriusque prementis 
Est opus. At nihil est Atomos per Inane quietum 
Quod feriat, pulsetque: Igitur fatearis oportet, 
Principium fore tunc nullum gravitatis in illis; 
Ac nullo quatiente haesuras omne per aevum. 
FISA suis numeris Neutonia Secta, reciso 
Impulsu, magicis totum dedit artibus Orbem. 
Sol trahit errantes Sphaeras, trahiturque vicissim: 
Praevalet ingenti massa, centroque potenti, 
Nec tamen adducit; nam tramite pergere recto 
Impetus est ollis, iam primo impressus ab aevo. 
Mutua vis etiam rapit, atque hinc inde trahuntur 
Conatu sociarum, et centro abscedere tentant. 
Nascitur e tanto medius certamine motus: 
Unde per ovatus simul unus quique Planeta 
Cogitur ire vias, Kepleri dogma secutus. 
Ingeniosa quidem, certisque accommoda coeli 
Motibus, haec solido staret si machina fundo. 
Accipimus numeros, quia rem describere possunt; 
Respuimus causam, gratis quia ficta videtur. 
PRINCIPIO quaeram, quid sit vis illa trahendi? 
Respondent; vis est, per quam in statione quiescens 
Corpus agit tamen in distans, atque imprimit olli 
Motum ad se directum, et iners accedere cogit; 
Inter utrumque licet nil sit quo tangere possit 
Aut tangi, sed solum occulta et mutua virtus. 
Ostensum est corpus non ullum posse moveri, 
Id nisi Mens regat imperitans, quae vertere malit 
Quam servare situm; quia corpus utrique paratum est: 
Praeterea, si maluerit, quae seligat unum 
Ex infinitis et circumstantibus ( aeque 
Quos et inire potest) radiis, aliosque relinquat: 
Tum cito, seu lente, prout ipsi nempe libebit. 
Haec Mens una potest: nequibit his sine motus oriri: 
Ergo mentis inops, per se est immobile corpus. 
AST abi mens motum impressit, iam corpora certum est 
Nunquam posse trahi, serie nisi iuncta fluentis 
Aut solidae, per quam se motus utrinque propaget, 
Materiae: quoniam fit per contagia motus 
Corporis in corpus. Quodcunque movetur, oportet 
Impelli, et tangi quodcunque impellitur. Ergo 
Coniungi tractum atque trahens per vincula necesse est. 
Haud aliter currum rapiunt per aperta quadrigae 
Alipedes, stadiumque vorant. sic aequore in alto 
Malus agit navim, cui stricte insertus adhaeret, 
Et malum antennae, atque antennas turgida vela, 
Velaque ventorum flatus, sive incitus aer. 
QUINETIAM in solis attractibus omne movendi 
Ponere principium, varia inter corpora mentis 
Indiga, continuo est agnoscere corpus ineptum 
Ad proprios motus, cunctis conatibus impar: 
Atque ita mansurum, nisi vis aliunde petatur. 
Unde autem haec veniet? Simili-ne a corpore, nullis 
Viribus instructo, pariter quia mentis egenum est? 
Sed res nulla potest quod non habet, hoc dare cuiquam. 
Ambo igitur pigro torpent immota veterno. 
HAEC manifesta patent. Quid iam Neutonia proles? 
Dos ea Materiae, Naturae maxima lex est. 
Ergo Naturae lex est, et Materiae dos, 
Ut fiat si quid fieri nequit. Optima sane 
Regula digna Sophis, et correctoribus Orbis! 
Motus causa quies, et opum fit mater egestas! 
Iam nunc Mechanici taceant, et quaerere cessent 
In ventis, in aquis, in ponderibus suspensis, 
In iumentorum nervis, hominumque lacertis 
Auxilium impulsus. Et quid reperire laborant 
Organa mille, modosve, quibus transfundere motum 
Ex uno valeant in caetera corpora, vectes, 
Atque rotas, funes, trochleas, et elastica? Quare 
Vel minimo metuunt affrictu absumere vires, 
Arte Geometrica Naturae gesta secuti? 
Nam sic veliferae percurrunt aequora puppes, 
Si iunctis tellurem exercet bobus arator, 
Sic fabricae surgunt, latices tolluntur in auras, 
Sic mola confringit segetes, et vina premuntur; 
Ut cor sanguineos vibrat per membra liquores. 
Heu miseri! sine tot conflictibus, et sine tanta 
Instrumentorum serie, per Inane quietum 
Attractus parit omnipotens miracula Mundi, 
Et quanquam nihil est, rerum caput esse iubetur. 
SINGULA concordant, inquis, cum attractibus. Esto: 
Singula concordant etiam cum impulsibus. Illi 
Non intelligimus quid sint: hos cernere promptum est; 
Obvia continui sequimur contagia motus 
Per mare, per terras omnes, perque aera passim. 
Nunquid Natura est mutabilis et sibi discors? 
Hic pellens, alibi traheret? Dum causa vel una 
Sufficit, oppositas mallet-ne admittere causas? 
VERUM, ais, attractus etiam hic vestigia quaedam 
Non desunt. Olea haud multum distantia se se 
Continuo miscent: eadem, cum lamina duplex, 
Qua parte ora patent, recipit, properare videntur 
In partem quae clausa. Tubus tenuissimus alte 
Suspensam constringet aquam, labique vetabit. 
Quis nescit magnete rapi vix mobile ferrum, 
Electris paleas, auri ramenta vel aris; 
Vimque hanc funiculo longinqua in corpora duci? 
Succus in arboreos posset-ne assurgere truncos 
Vere novo, seu ramorum in sublimia ferri, 
In frondem, in florem vertendus, et in sua poma, 
Contra naturam gravitatis, iuraque centri, 
Ni tacite sub humo radix crinita latentem 
Sugeret, ac fibrae circum supraque vocarent? 
Sic paulum immersos aqua percolanda repente 
Cernitur insolito cursu transcendere pannos. 
HAEC tu dum enarras, quod erat dubitabile, ponis, 
Scilicet attractu fieri: secus omnia fiunt. 
Corpus enim quodvis involvitur atmosphaera, 
Hoc est, effluvio subtili particularum, 
Quae semper magis aut minus effunduntur in auras, 
Unde retorquentur, quoniam illas reprimit aer, 
Compulsasque adigit, quantum compellitur ipse. 
Quod si, dum volitant, forte in corpuscula quaedam 
Inciderint, ea corripiunt, nisi massa resistat, 
et motus in centrum abigunt vi simplice pulsus. 
Sic gutta e ramis pendens, cum decidit imber, 
Orbe suos tenui sustentat gemmea casus; 
Sic cohibetur aqua in tubulis constricta minutis; 
Sic interceptus gemina inter vitra, recessus 
Nititur in caecos, tardus licet, humor olivae: 
Partibus ex aliis valide quia pressus, ab illa 
Non itidem, certe concedere debet in illam. 
Ast olea inter se quando aspirare videntur 
Cominus, iniiciunt sibi vincula; dum fugit aer 
Qui medius, verum qui supra, incumbit et urget: 
Quid mirum, citius quod se per mutua iungant? 
Magnetem qui spectat, habet clarissima pulsus 
Argumenta. Vide, chartam si texeris albam 
Pulvere quem ferro detraxit lima minutum, 
Affinis quantum valeat praesentia saxi. 
Undique Materies oestro quasi percita currit, 
Vorticis in morem, formans concentrica circum 
Agmina, demonstratque vias quibus intrat, et exit 
Effluvium, geminosque polos: tum pendula ferri, 
Massa triplo gravior lapidi se se applicat ultro. 
Catera quae cumulas, supra iam evicta patescunt. 
Ergo tuum ingenio systema superbit inani. 
HAUD ergo (Neutonus clamat) systemata fingo. 
Ille quidem haud fingit, sed dudum ficta coaptat. 
Virtutem occultam, et caecos in corpore sensus 
Debet Aristoteli; Vacuum tulit ex Epicuro; 
Ast utrumque logi: proprium tamen ille duobus 
E nihilis Totum conflat, mirabile dictu! 
Cartesio bellum indicens, qui cuncta volebat 
Mechanice fieri, pulsuque a Mente profecto. 
Hic aliis nonnulla quidem emendanda reliquit; 
Idque lubens fateor, non omnes omnia possunt. 
Erudit ipsa dies, aetatem corrigit aetas; 
Et nova monstrantur studio quaesita per annos. 
Sol patitur maculas, Luna occultatur opaca 
Interdum, saepe et velatur nubibus atris: 
Usque tamen lucis pater est, manet interea Sol. 
Ergo Cartesium temere insectantur et urgent, 
Qui nihil obtrudunt nisi somnia Fatidicarum. 
Nec redimit genus hoc vitii perfecta Mathesis. 
Scilicet illa modos tantum describit agendi, 
Naturam vero non investigat agentis. 
Cum fieri possit numeros det ut Algebra rectos, 
Absurdo ad libitum posito quasi certius esset. 
At Sophiae est causas, non tantum effecta notare: 
Dux Veri Sophia est; Sophiae germana Mathesis; 
Ambae concordem gaudent impendere curam; 
Utraque naturam complectitur, altera manca est. 
Motum hunc si casu fieri, vel amore docerem, 
(Haec habuere suos etenim commenta patronos) 
Turbinis aut instar crepitantibus ire flagellis 
Sidera percussa, et varia Vertigine volvi; 
Si canerem aurigas illis assistere Divos, 
Credidit ut coeli plerumque ignara Vetustas, 
Et cursum inter se pactum servare regendo; 
Si fretus Ptolemaeo, operosos orbibus orbes 
Adiicerem, usque novis coelum intricans Epicyclis; 
Legitimos possem numeros implere: quid inde? 
Veraces numeri, mendax at causa subesset. 
Talis erat Physicae facies, cum obscura perosus 
Cartesius lucem induxit, larvasque fugavit, 
Ipse Geometriae princeps, at subditus illi; 
Atque viam Veri munivit ad ardua templa. 
Ast ubi vorticibus totum fervescere coelum 
Edocuit centrum fugientibus, unde repulsae 
In Solem sphaerae, recta tamen ire vetantur, 
Flumine centrifugo quoniam rapiuntur et ipsae; 
Nil dixit quod non probet experientia motus 
In gyrum, certaeque super libramine leges; 
Quod non sit facile intellectu, quodve repugnet. 
Tu, Neutone, secus; dum vim per inania inanem 
Pro radice locas. Numera, metire, reforma, 
Nam quis te melius possit? Verum adiice Vero; 
Plaudemus, iustumque tibi Paeana canemus. 
Duri-ne, an molles, quibus omnis conditur aether, 
Sint globuli, possint servata lege Kepleri, 
Ovata circa Solem vertigine volvi, 
Vorticulosque suos agitare in vortice magno, 
Contemplare; tuo pendemus ab ore docentis. 
Thessala sed nusquam per te commenta resurgant. 
Namque Deus, non Materies, par esse movendo 
Cernitur; hanc legi Mentis parere necessum est. 
SI nunc, rite memor, quae sunt evicta remensus, 
Omnia colligere, inque unum componere fascem 
Non refugis, Quinti; quam longe dissita Vero 
Sint Epicurei vatis mendacia, nosces. 
Tot talesque Atomos quas stare haud posse probatum est, 
Effingit: motum his, quem funditus esse repugnat, 
Esse iubet. Quid respondes, facunde Lucreti? 
Ecce immota tibi pendent exordia rerum 
In Vacuo. Quam vasta quidem, sed quam irrita languet 
Materies! Quis habet sopor, aut lethargus inertem? 
Libera sunt spatia, et certe non obstat Inane. 
Torporem in pleno timuisti; nec minus illum 
In Vacuo reperis. Verum si montibus ornos 
Carmina, si possunt coelo deducere Lunam, 
Deduces Atomos, etsi gravitatis egenas. 
Dic, age, descendant: ut solem et sidera fingas; 
Ut circumfusus Tellurem investiat aer; 
Ut magnam Oceanus partem Telluris inundet; 
Ut se se attollant montes; ut gramina campis, 
Ac silvae crescant; habitentque animalia Terras. 
Nil agis: ecce sedent Atomi, semperque sedebunt. 
FINGITUR Alcides, Lernae dum vinceret Hydrum 
Multiplicem, clava et ferro metuendus et igni, 
Vix unum exsecuisse caput, cum sanguine ab ipso 
Ecce novum linguisque minax et dentibus uncis 
Prodierat subito: nec iam spes certa triumphi: 
Nil caedes, ictusque iuvant. Stetit acrior heros 
In redivivam hostem; fecundaque vulnera flammis 
Exurens, tandem oppressit reparabile monstrum. 
Haud secus Impietas, quamvis ad praelia Numen 
Usque vocet, semperque novos exasperet angues, 
Unius cadet aetherio rationis ab igni. 
IAM vero censes Atomos resilire coactas 
Continuo sursum attolli, cum forte cadendo 
Perculerint alias discordes, ac minus aptas 
Nexibus. Haec autem Vero sententia pugnat 
Multimodis. Primo sequitur nullum esse liquorem, 
Ac nihil in Mundo fluidum potuisse creari. 
Scilicet e globulis fluidi genus omne liquoris 
Levibus ac prorsum tersis exstare, docebas: 
Particularum etenim de mobilitate fluorem 
Totius nasci constat. Tollatur ab illis 
Mobilitas, ecce incipiet concrescere totum. 
Ni tersae fuerint, ni leves atque rotundae, 
Perpetuo inter se vix possunt fervere motu. 
Sed ni compositae pariter glomeramen in unum 
Et coacervatae, corpus formare nequibunt 
Quale est aetherium, qualis quo vescimur aer; 
Qualia sunt omnes maria involventia terras, 
Ac super atque intus nostrum diffusa per Orbem. 
Verum age, tot globuli magnum per Inane vagantes 
Quo iungi potuere modo, ut coalescere in unum, 
Ac seorsum tantas possent compingere moles? 
Nam neque sunt furcis instructi, hamisque recurvis; 
Quales vis Atomos alias per mutua necti, 
Quarum e conventu condensa vel aspera surgant 
Plana superficies globulis: quacunque prehensos 
Dixeris, effugient; neque carpi aut carpere possunt: 
Est ea nam tereti sua dos innata figurae. 
Ergo cum globulus globulum percussit, ab illo 
Protinus exiliens Vacui suprema petivit. 
Discordes igitur cunctos fateare necesse est; 
Quoque magis similes, minus hoc compingier aptos: 
Hinc ideo nullum fieri potuisse liquorem. 
Si propria dicas tandem gravitate relabi, 
Quanquam per Vacuum cogi renuere cadendo, 
Et sic in centro feliciter esse coactos, 
Extemplo regeram: nostris haec fabula telis 
Profligata iacet, toties cur victa resurgat? 
Non hic res, ut sunt modo, sed primordia rerum 
Quaerimus, et motum qui primitus illa coegit. 
Non erat in Vacuo gravitas, hoc rite probavi. 
Iamque probo globulos nullis coalescere posse 
Motibus; idcirco quia si motore carentes 
Vi propria et quocunque modo per Inane feruntur, 
Protinus aversi, cum se tetigere, recedunt. 
VERUM, quod mirere magis, dulcissime Quinti, 
Quem perhibes ille ipse nequit globuli esse resultus. 
Hic te etiam demens Epicuri inscitia fallit; 
Omnia quo sensu, nihil autem lumine mentis 
Aestimat, erroresque novos erroribus addit. 
Parietis offensu pila viribus acta resultat, 
Contorsit quam reticulo circumundique tenso 
Strenuus in nigra Iuvenis validusque palaestra; 
Eque solo, cum lapsa fuit, sursum incita fertur. 
Quapropter? Quoniam stratum pariesque resistunt, 
Accepta motus aliquanta parte; pilamque 
Nonnil flexibilem (quo constat elastica virtus) 
Paulum complanant, ac firma mole retundunt. 
Hoc pila non faciet, si fluxa in retia forte 
Inciderit; motum quia sorbent protinus omnem: 
Non faciet vel si lapidem glans plumbea tundat; 
Dilatatur enim, quia mollior: huius et omnes 
Particulae nimio quassae violenter ab ictu, 
Mutavere situm. Nec vero ferrea valde 
Glans resilit, quoniam nimio durata rigore est. 
Hinc duo iunge simul, vera ut sit causa repulsus, 
Quo corpus remeare eadem vestigia retro 
Cogitur, obliquum vel saepe refringere cursum: 
Scilicet, ut partim sit durum, et flexile partim, 
Atque ita conflictu paulum mollescat in ipso. 
HIS animadversis, iam res tibi clara patebit. 
Si per Inane cadens Atomus contundere posset 
Praecurrentem Atomum, qui posse resistere credis 
Offensam? Certe statio nec firmior illi est, 
Nec robur maius: descendunt viribus aequis, 
Aequali sunt mole, viam sectantur eandem. 
Si staret, minime illapsam reflectere posset; 
Ergo, cum fugiat, multo minus icta resistit. 
Per motus igitur leges quid fiet utrinque? 
Aut necti poterunt faciles; ac tum simul ibunt: 
Aut minime poterunt necti; tumque impete facto 
Labentur seorsum. Veluti de nubibus atris 
Undique praecipitans ruit arvis noxia grando, 
Et vitem ferit ac segetes et tecta domorum. 
PRAETEREA, Virtus non est ut elastica possit 
Alterutram sursum, verso in contraria motu, 
Pellere. Ponis enim naturae inflexilis omnes, 
Ac summe duras Atomos, summeque rigentes. 
Ergo, ut se feriant, nunquam resilire valebunt. 
Nunc autem, quia vorticulos in vortice magno 
Ponimus innumeros, qui semper aguntur in orbem, 
Expositu facile est. cur corpora saepe resultent; 
Qualis humum repetens, pueris iactantibus, alte 
Tollitur, atque iterum pulsatur in aera follis: 
Cur etiam tractus valide, ac molimine magno 
Tellurem versum, nec ruptus in arbore ramus, 
Tum sibi permissus propria virtute resurgat: 
Cur contorta suis conetur lamina vinclis 
Exsolvi; ac subito, si tandem libera, nisu 
Consuetam in formam redeat: cur milite Partho 
Mendacem simulante fugam, et vibrante sagittas, 
Contractum primo, et laxatum denique funem 
Ligneus extendat, se se dum corrigit, arcus: 
Cur sclopum explodas compresso, deinde remisso 
Aere, namque modum nosti: cur denique pulvis 
Martius (humani dirum, at mirabile semper 
Ingenii, possent animum si nota movere, 
Portentum) prunis, et nitro et sulphure mixtis 
Conflagret subito, frangatque potentius igni 
Flumineo rupes, et propugnacula vertat: 
Aeris interius pressi cum flamma suborta 
Explicuit minimas et solvit carcere partes. 
Omnibus his etenim celer ac circumfluus aether 
Insolitum tradit privato ex impete motum; 
Ocius ingrediens occlusos ante meatus, 
Et laxata novis agitans corpuscula plagis. 
At certe in medio nullum aethera ponis Inani: 
Exulat hinc adeo, per quam congressa resultent 
Semina, vel retro pulsentur, elastica causa. 
ICTIBUS hisce tui nunc tandem eversa Lucreti 
Fundamenta reor: siquidem gravitate negata 
Seminibus, torpent aeterno languida somno; 
Et gravitate data, nihil est quod gignere possint. 
Nativos igitur motui in Materiae vi, 
Fortuitos etiam nexus exclusimus omnes. 
Nec ridenda minus vani commenta Poetae, 
Sive parit, sive ire iubet primordia rerum. 
Ergo nunc sileat tantisper, et ora pudore 
Tincta tegat; donec revocem ad certamina victum. 
Sed velut obsessae defensor strenuus urbis, 
Cum videt adverso iam plenas milite fossas, 
diruta munimenta, ipsumque in moenibus hostem; 
Non se propterea dedit; quin acer in arcem 
Confugit, et vallum sudibus praetexit acutis; 
Hinc prorumpit adhuc, hinc tela novissima torquet: 
Sic per inexhaustas accensa cupidinis artes 
Impietas alio renovat sub vindice pugnam. 
Sed, quocunque Deum fugiens penetraverit, audax 
Insequar, ipse manu nova saepimenta revellam. 
ERGO si spretis tandem castris Epicuri 
Xeinophanemve ducem, aut Spinosam transfuga adires, 
Perquirens in Materiae non partibus ipsis 
Divisim sparsis, at summa et corpore pleno, 
Principium motus, tibi non melioribus irent 
Auspiciis nova bella, novus labor. Undique surgent 
Argumenta tuae penitus contraria menti. 
Quocirca serves animo, monitusque revolvas, 
Impulsu corpus duntaxat posse moveri; 
Nec fore, tot calles inter quibus undique cinctum est, 
Unum ut sponte ineat, par omnibus aeque ineundis. 
Ergo nisi in motum, causa impellente, feretur, 
Stabit iners, placidumque sua in statione manebit. 
ESTO, inquis, pellatur: at est fortassis in omni 
Materiae textu motus aeterna propago; 
Qua fit, ut impulsum vicino a corpore corpus 
Corpora consimili vicina reverberet ictu; 
Detque quod accepit, tali ratione modoque, 
Ut nec principium, nec finis motibus insit. 
Quam cito, quam facile, o Quinti, lucem effugis ipsam; 
Et documenta tuo labuntur pectore nostra! 
Non potes impulsus illos admittere semper 
Acceptos, semperque datos, quin singula ponas 
Corpora, cum dederint plagam, accepisse priorem; 
Nec potuisse dari, quae non accepta fuisset. 
Propria conditio est igitur naturaque motus, 
Traditus ut fuerit. Debet procedere semper 
E motore aliquo, ceu filius e patre nasci. 
Ergo in Materia cum sit, transfusus in illam 
Advenit causa ex aliqua: quae causa profecto 
non est Materies, non est brutum et rude corpus. 
Nam si esset, qui seligeret, rationis egenum? 
Materies adeo vel motum extrinsecus hausit 
Ex aliqua re incorporea, mentisque potita; 
Vel partem sane quamdam illius esse necesse est, 
Quae nulli acceptum referens, in caetera motum 
Corpora distribuat: sed motum diximus ante 
Transfundi; quare hic subito sine parte repertus? 
Nonne etiam pars Materiae, quaecunque sit illa, 
Corpus erit rationis egens, ac persimile illi 
Quod modo fassus eras per se non posse moveri? 
Ergo, ut Materiae pars nulla est, quae mera non sit 
Materies, nullam omnino sic esse fatendum est, 
Quae propriis unquam se viribus erigat ultra 
Vires Materiae, et valeat traducere motum; 
Ni susceptum ab eo, motum qui gignere possit. 
CERNIMUS assidua Solem vertigine volvi, 
Turbinis in morem directi semper ad Euros. 
At Sol converti poterat constanter ad Austros. 
Quid vetuit rem sic fieri? Solisne voluntas, 
An lex Materiae? Solem si velle putabis, 
Graeca superstitio grates tibi laeta rependet. 
Si lex Materiae; tali ergo lege necesse est 
Impetus ut semper calidis aversus ab Austris, 
Omni in Materia per se contendat ad Euros. 
Hoc, vel si taceam, experientia sola refellit. 
Motus enim partes Mundi contendit in omnes. 
Materiae non est igitur convertere motum. 
Et quia nullus erit nisi sit conversus in illud 
Hocve latus Mundi, victus fatearis oportet, 
Ex illo motum accepisse ut funditus esset, 
Unde etiam accepit talis vel talis ut esset. 
PRAETEREA, quidquid natura tale videtur, 
Illius ut nequeant esse uno tempore partes, 
Ast aliae veniant semper, semperque creentur 
Post alias, aeternum illud sibi fingere nemo 
Sana mente potest. Totum quodcunque vocamus, 
Natura esse nequit diversum a partibus ipsis. 
Nam Totum esse nihil nisi summam particularum, 
Cernimus, Hinc motus si per se aeternus habetur, 
Particulas omnes aeternas esse necesse est. 
At, quae, dum loquimur, veniunt, ac temporis omni 
Memento natae, nec heri, nec nuper, ut ipse 
Credis, erant: non sunt aeternae; nullaeque proinde 
Aeterna est. Igitur, quod constat partibus illis 
Perpetuo genitis, aeternum credere noli. 
Cur genus humanum iugi reparabile foetu, 
Esse novum, recteque putas? Hoc scilicet ipso, 
Quod sit perpetuo reparandum; ac filius esse 
debuerit, quicunque pater. Si filius; ergo 
Non est aeternus: quia patrem, sive priorem 
Agnoscit, quo proveniens exivit in auras. 
Semina de arboribus, de semine provenit arbos. 
Nulla arbos igitur, nullum quoque semen ab aevo. 
Sic ortum cepisse diem noctemque necesse est: 
Nempe dies noctem sequitur, sequiturque diem nox. 
Neutra potest ergo per se, aut aeterna vocari. 
Utram etenim natam dices, utramve parentem? 
Non aeterno etiam tempus prolabitur aevo; 
Quando ex particulis (memini me dicere pridem) 
Semper progenitis constat, semperque caducis. 
Ver, Aestas, Autumnus, Hiems, annum ordine ducunt; 
Inque vicem se se, Mundi argumenta recentis, 
Excipiunt. Inter sibi succedentia nullum est 
Quod non post aliud veniat: nullum ergo sua vi 
Tempus et usque fuit; nullum consistere posset, 
Ni causae arbitio, primum quoddam esse iubentis, 
A quo deinde fluant reliqua, alternisque recursent. 
QUIDNI, respondes, nativo iure moveri 
Omnia dicantur? Placeat coniungere motum 
Corporibus, dotem ut propriam, nullius egebunt 
Impulsu: frustra motus quaeretur origo. 
Talia de formis Atomorum Somnia nuper 
Iactantem audivi. Nolebas indiga fabri 
Corpora; motoris pariter non indiga valles. 
Unde ego iam notis sermonibus utar; et illa 
Quo cecidere modo, facili cadet hoc quoque pulsu. 
Si nativus erit per se se in corpore motus 
Ut dos Materiae; qualis, quantusve, rogabo: 
Quam versus Mundi partem? Lentusne, citusne? 
Rectus, an obliquus? Forsan curvatus in orbem? 
Nam cuncti esse simul nequeunt: unum esse necesse est. 
Si talem aut talem dicas; alium esse repugnat: 
Nam secus esse nequit, natura quod ipsa poposcit. 
Sed motus nullae species cum corpore pugnant: 
Cur ergo hanc per se prae cunctis corpus habebit; 
Aequo iure aliam per se cum possit habere? 
Hanc etiam, si per se habeat, variare nequibit: 
Nam quod naturae est, nulla est mutabile causa. 
Sed motum semper variari posse videmus: 
Ergo Materiae nativum haud esse fatendum est. 
NEQUICQUAM obiicias: ut qualemcunque figuram 
Certo corpus habet, quamvis nullam sibi certo 
Vindicet ante alias; ita motum corpus habebit 
Qualemcunque, licet valeat sibi sumere nullum: 
Atque hunc externae variabunt denique causae; 
Ut rota circumagitur directo fluminis ictu; 
Cum secus haud possit proprio super axe moveri. 
Sic ais? Ecce quies e rebus tollitur omnis; 
Nec motu caruisse, ut non caruisse figura, 
Corpora iam possunt: quod nec tu effarier ausis. 
Esse figuratum nam corpus quodque necesse est: 
Rem, positus limes qui terminat, ipse figurat. 
Sed corpus nulla motum ratione requirit: 
Stare potest; neque naturam, statione quieta, 
Corporis amittit. Moveatur, sive quiescat, 
Corpus idem remanet, compactum e partibus iisdem. 
Nonne etiam, tibi dum gravitas nativa placebat, 
Collapsas Atomos, in centrum forte cadendo 
Si tandem veniant, ibi tum cessare putabas? 
Pausam ergo requiemve Atomis aliquando futuram 
Intellexisti, motum his non esse perennem; 
Nec tibi propterea visae sunt interiturae. 
HUC accedit, uti corpus circumundique pressum 
Si fuerit, nulla possit ratione moveri. 
Plenum ideo Spatium tu formidare solebas, 
Corpora ne turpi starent immersa veterno: 
Nec peritura tamen, quamvis immota, putasti. 
Tum si mole pari, necnon et viribus aequis 
Concurrant adversa duo, evanescere motus 
Cernitur, et placidae succedunt otia pacis. 
Materies igitur motum non sponte requirit, 
Ut sibi coniunctum; nam corpora saepe quiescunt: 
Nec vero requiem; nam corpora saepe moventur. 
Nativus quare non est in corpore motus; 
Nec nativa quies. Iam cernis utrumque modorum 
Esse genus: quoniam, natura semper eadem, 
Corporibus possunt et adesse, et abesse vicissim. 
Qualis homo iaceat molli seu lentus in herba, 
Seu pernicis equi fodiat calcaribus armos, 
Semper homo est. Ita nil proprium sibi comparat aer, 
Amittitve, silet coelo cum forte sereno. 
Vel cum terribili ventorum turbine raptus 
Sternit humum silvis, quassas ruit aequore naves. 
Sic Anio, postquam de rupibus orta Sabinis 
Flumina tranquillus vexit sub Tiburis arcem, 
Deficiente solo confestim, alveique ruina 
Praecipitatur, et in barathri praerupta fragosus 
Mergitur; ac niveo despumans imbre resultat: 
Unde levem tollit nebulam qua pingitur Iris. 
Rursum et vorticibus per concava saxa retortis 
Infremit; et caecas fluctu subeunte cavernas 
Ingressus, vallem crebris mugitibus implet: 
Hic redit ad lucem: dein per iuga collis amoeni 
Labitur in centum rivos divisus; et ima 
Cum tetigit, subito dispersas colligit undas, 
Et placido Latios interluit agmine campos. 
Sed nihil ipse novi tot motibus accipit usquam, 
Non primum a lapsu, praeceps cum decidit omnis; 
Nil quoque dum resilit; nec, dum sorbentibus antris 
Ingeritur; nec dum variis amfractibus exit; 
Aut ubi declivi tacitus prolabitur alveo. 
Quid fieri censes, ubi corpus forte quiescit? 
Nempe situm servat. Vel quid, cum forte movetur? 
Nempe situm mutat. Verum si tempore paulo 
Et multum et crebro situs hic variabitur, ecce 
Motus erit velox: multo si tempore paulum, 
Lentus erit. Qua parte situs hi deinde novantur, 
Et quam describunt mutati saepe figuram; 
Hinc titulos motus, diversaque nomina sumit. 
Ergo continuata rei positura, quies est: 
Continuata situs autem mutatio, motus. 
OMNIS at ille situs, seu permanet unus et idem, 
Mutaturve, rei modus est, vereque modorum 
De genere, in rebus qui sunt aliquando, vel absunt. 
Unde patet, quales iam vidimus esse figuras, 
Tales esse situs. Duplex natura figurae: 
Altera nam fines rectos habet, altera curvos. 
Sic etiam positura duplex: quae permanet, et quae 
Mutatur. Sicut nulli est addicta figura 
Materies, nulli est positurae dedita: nullam 
Affectat, nullam renuit, par omnibus aeque: 
Impertire sibi nullam, deponere nullam, 
Aut variare potest; et quam tenet, usque tenebit, 
Quamdiu ab externo non immutabitur ictu. 
Esse nequit corpus sine qualicunque figura: 
Sed curvos habeat fines, rectosve, perinde est. 
Absque situ quocunque nequit consistere corpus: 
Ast illum servet, semper, mutetve, perinde est. 
Ergo cum motus positurae sit genus unum, 
Quo sine Materia est, naturamque integra servat; 
Corporibus, si non aliunde afflabitur, absit, 
Advena Materiae toti, peregrinus, et hospes. 
Aequum te, Quinti, rectique unius amantem 
Arbitror; haud illis similem, quos dulcia postquam 
Sopitos gratis implerunt somnia visis, 
Paenitet aspexisse diem: cum lumine primo 
Matutina polum spargens Aurora micantem, 
Excitat invitos, et suaves dissipat umbras: 
Quippe magis placet error; et ingemuisse reperta 
Luce solent, per quam redeunt fastidia Veri; 
Et blande mendax frustra revocatur imago. 
Si tamen incusso rationum robore pulsum 
Errorem extortumque tibi periisse doleres, 
Mirarer, quantum posset malesuada Voluptas. 
Nam quaecunque sua posuit fundamina secta 
Gens inimica Deo, certe victricibus armis 
Convulsisse mihi videor. Magnum illud Inane, 
Atque immortale Atomos, Motumque perennem 
Stravi, et Natura solum auxiliante peremi. 
Perdita sunt igitur, sunt fracta Cupidinis arma; 
Pungere nec peterunt nisi quos impervia luci 
Falcia multiplex oculis obducta, volentes 
Occaecat, rectaque via discedere cogit. 
Nunc Epicureos habitare Lucretius hortos, 
At nulla comitum pergat stipante caterva. 
Hic agitare velit Cytheream inglorius artem: 
Hic myrtum floresque legat; quos tinxit Adonis 
Sanguine, dilectus Veneri puer: aut Heliconem, 
Et colles Baccho partim, Phoeboque sacratos 
Incolat. Hic placidi latebris in mollibus antri 
Silenum recubantem, et amico nectare venas 
Inflatum stupeat titubanti voce canentem: 
Qua vice fortuna sparsis per Inane quietum 
Seminibus, Mundi subito concreverit Orbis: 
Dignaque lascivo tandem doctrina magistro, 
Desinat in Satyrum lusus, Dryadumque procaces. 
Deinde vocet demens, quos tentat perdere, Divos, 
Immemor ipse sui; Martis describat amorem 
Et iuvenum caecos ignes ac vulnera dicat; 
Et vacuae, pulsis terroribus, otia vitae; 
Fecundosque greges et amoeni gaudia ruris: 
Hinc stultas hominum curas, bellique furores, 
Ut varie nostros tangant corpuscula sensus; 
Tollat inaequales venti ut vis incita fluctus; 
Et gremio Terrae missi in sublime vapores 
Fulgura dent nigrante polo fulmenque tremendum: 
Qua ratione, ferens inter nemorumque recessus, 
Fluxerit innocuum priscis mortalibus aevum: 
Aedificare casas, et aratro findere terram. 
Qua causa impulerit miseros: qui morbus Athenis 
Grassando, magnam viduarit civibus urbem. 
haec et plura canens avide bibat ore diserto 
Pegaseos latices; et nomen grande Poetae, 
Non Sapientis amet. Lauro insignire Poetam 
Quis dubitet? Primus viridantes ipse coronas 
Imponam capiti, et meritas pro carmine laudes 
Ante alios dicam: dum scilicet ille docendo 
Abstineat: nec mortifero, ceu perfida Siren, 
Gestiat ignaras cantu male perdere gentes. 
Errare humanum est. Ereptus navita leto, 
Qui freta, qui scopulos, debacchantesque procellas 
Oceano, et Syrtes atque Acroceraunia vicit, 
Et nave incolumi totum audax ambiit Orbem, 
Ipso in conspectu patriae, atque in littore noto 
Obruitur, puppimque et merces aequore mergit, 
Haud aliter qui Naturam et primordia rerum 
Indagant animo, durisque laboribus audent 
Totius arcanos Mundi tentare recessus, 
Nil mirum, si quando via tantisper aberrent; 
Aut Verum, toties feliciter ante repertum, 
Postremo studii quadam satiate relinquant. 
Sed qui non stupeas, hominem explanare; professum 
Omnia quae latitant, Verique recludere fontes, 
Ne genus humanum sub Relligione severe 
Incassum trepidet, seque in mala vincula trudat, 
Tam fibi discordem atque adversum, ut Relligionem 
Queis frustra tentat convellere, protegat armis, 
Telaque nulla gerat, quibus haud feriatur et ipse: 
Tela Gigantum ausus iterum conata superbos. 
Humani generis non vindex, ast Epicuri 
Atque Voluptaris tubicen, primaria motus 
Principia in fictis Atomis promisit habenda. 
Quid tanto vanus tulerit promissor hiatu, 
Iam sumus experti. Rursum et Spinosa quid esset 
Dicturus, qui vim morricem in viribus ipsis 
Materia: positam simili iactaverat ausu, 
Investigatum est: tentatus et ille vicissim 
Succubuit. Motus igitur primordia duci 
Cum nequeant e Materia, quae se ipsa movere 
Nequaquam potis est, alio de fonte petamus. 
  Sunt aliquae Mentes. Nostrum sibi quemque profecto 
Id conscire liquet quod cogitat: unde negamus 
Falsa; affirmamus nobis quae vera videntur. 
Atque ubi per sensus quaedam intromissa fuerunt, 
Hac ratione animi capere, et versare solemus: 
Mox conferre simul: Si quid discriminis inter 
Illa sit, aut habeant si quid commune, notamus: 
Tandem observatis compluribus, intima quaedam 
Prototypa et rerum formas in mente manentes 
Conficimus nobis; quo deinceps cuncta referri, 
Iudiciis ut sint librata fidelibus, est mos. 
Hic ego non agitem, num sint innata sciendi 
Principia haec, an Mentis Opus: namque id satis unum est, 
Nostris illa subire animis, utcunque creentur. 
Verum saepe animus variis rationibus anceps 
Distrahitur, quaerens et fluctuat, ambigit, haeret; 
Quod partim ignoret, partim cognoscat: et ultra 
Progrediens e iam notis incognita tentat 
Eruere, addendo priscis nova semper, et unum 
Colligit ex alio; meditans quid rite sequatur, 
Quid minus; atque ideis poni quis debeat ordo; 
Et collatarum quae sit concordia rerum. 
Sic tandem adnitens intelligit, atque reflexus 
In se ipsum, proprios considerat ipse labores: 
Si rem aliquam nescit, sese nescire, vel hoc scit: 
Et se, cum dubirat, sentit dubitare; negare, 
Cum negat; et Verum attingens, se attingere novit. 
Hinc elementorum mixturis corpora creta 
Intuitus, rerum causas ab origine prima 
Deducit Terraeque plagas, coelique meatus 
Metiri, certisque valet describere signis. 
Inde tenebrosum sectarur in aethere conum, 
Corpore quem spisso Tellus a lumine Solis 
Defensat, Coelique trahit per aperta sequacem: 
Praedicens, qua parte Poli, qua noctis in hora, 
Et quoties, post mille annos, post saecula mille, 
Obscurandus ea sit Luna: vultus ab umbra: 
Quos etiam Terrae: Pelagique Obnubere tractus 
Debeat abscondens sraternum Cynthia lumen, 
Convexoque diem interceptam frangere tergo 
Et quota celati percurrere segmina disci. 
Tum quibus inter se gyris, qua: Sidera magno 
Sunt addicta Iovi et coelo comitantur euntem, 
Saepius occurrant adversa, sibique vicissim 
Praeripiant commune iubar, tenebrasque refundant; 
Prospicit haec etiam vasti explorator Olympi; 
Ac monet ante diu, quam sint, certi?mus augur: 
Atque Sibyllinis audet conscribere fastis. 
Nec statione sua motus, prudenter et alte 
Duntaxat meditans ipso sub fornice tecti, 
Computat hinc vere, quantum plaga distat Eoa 
Aequore ab occiduo; quam regnis dissita regna, 
Littora littoribus; quam seiunctae urbibus urbes. 
Cumque polos inter, qua fulgens orbita Solis 
Dividit in geminas Coeli discrimina partes, 
Praefixi desint apices, immotaque puncta, 
Quorum a conspectu distantia certa locorum; 
Phoebeo quae sunt sub tramite, possit haberi; 
Hocsstudio supplet, sibi quod Natura negavit. 
Inde truci Pelago fragilem committere cymbam 
Non dubitat; ferturque vadis, et circuit orbem: 
Nec timet ignotae nocturna pericula Terrae: 
Nec decertantes validis Aquilonibus Austros. 
At magnete regens vestigia caeca per undas, 
Nunc adit imberbes populos et foeta metallis 
Regna procul; nunc divitias Orientis et Austri, 
Tellurisque novos alio sub sidere tractus, 
Oceanique sinus promontoria quaerit; 
Longo sune solum experiens sub fluctibus altis. 
Nunc et Hyperboreas glacies, nullique repertum, 
Tentat iter, ligno et velis confisus, et arti. 
Condiscit multas etiam, aut excogitat artes: 
Semina mixtorum solvit; sal, sulphur, arenam, 
Atque intestinos haurit, purgatque liquores; 
Segregat, aut iterum iungit; nova mixta recudens, 
Naturae: mentitur opus, quin corrigere audet. 
Necnon et vitrea radios in lente refractos, 
Aut chalybe in curvo glomerans, convergere cogit 
In punctum, aetherii furatus sideris ignes; 
Et rapidum iubet in terras descendere Solem, 
Subreptisque creat miranda incendia fiammis. 
Felix invento: licet aemulus ire Prometheo 
Audeat, Hyrcanis quem Iupiter invidus Olim 
Rupibus affixit, fas est si credere Graiis, 
Vulturis assidui rostro sine fine vorandum. 
Saepe repercussam quovis a corpore lucem 
Dilatans, visum amplificat; confusaque primum, 
Atque nimis contracta rei simulacra videndae 
Plenius expandit minimam discernere gaudet, 
Velatam referat, longinquam accedere cogit; 
Et prius ignotas partes, oculisque negatas 
Vitri ope convexi penetrat, donatque videri; 
Et mirabilium stupefactus imagine rerum, 
Intima corporei retegit miracula textus. 
Tum varias inter commercia ponere gentes 
Molitus, ne quid lateat pereatve, quod extra 
Prolatum velit, ac donatum forte perenni, 
Sensa animi mandare fono, signare figuris 
Instituit, totam et chartis deponere mentem: 
Discretosque a se populos, et postera saecla 
Cominus affari z ceu temporibusque locisque 
Praesens, ex aequo cunctis orator adesset. 
Quinetiam, cur sint quae sunt, quo fine regantur 
Detegere aggressus, causas effectaque confert; 
Concordent-ne simul, tandem re detegit ipsa: 
Difficilesque vias, omnique impervia sensu 
Naturae penitus rimans arcana, recludit. 
Disputat occultis de rebus, et alta tuetur; 
Quo pacto nunc, sit-ne Deus qui fecerit Orbem, 
An Mundus sit causa sui, perpendimus ambo. 
Praeterea mores, normamque, modumque beate 
Vivendi statuit: iustum secernit iniquo, 
Ut verum falso: quid honestis turpia distent, 
Noxiaque utilibus, pariter quid grata molestis 
Aestimat: odit, amat; probat, improbat; optat et horret. 
Tum quod opinatur, quod vult, persaepe retractans, 
Atque animadvertens propria in decreta, severus 
Errorem ipse suum potis est deprendere censor; 
Emendatque, minus quae: circumspexerat ante. 
Denique multiplices annexi corporis artus 
Dirigit, arbitrioque potens dominante gubernat. 
Nam quocumque iubet, faciles vertuntur ocelli; 
Pesque manusque volant; ad nutum inflectitur omnis 
Musculus; ad nutum ferme omnia membra sequuntur. 
Sic loquimur, gradimurque, et brachia sponte movemus, 
Impulsu nullo, nisi quem dedit ipsa voluntas: 
Unde in multa sequax transfertur corpora motus. 
Nam simul atque pedes moveo, fugit ocius aer 
Aera vicinum quatiens, ac gyrat in orbem. 
Et tuba si dederit sonitum pulmonibus actae: 
Vocis ab impulsu, longe lateque cientur, 
Atque repercussae redeunt a montibus aurae. 
Dispositis etiam trochleis ac funibus, imo 
Vectibus atque rotis, ingentia pondera tollet 
Unus homo; et lapidem sic altis ante fodinis 
Extractum, celsi seret ad fastigia templi. 
Necnon adiunctis operi, quibus imperat ipse 
Bobus, equisve, graves adverso flumine cymbas 
Perducens, Rhodanum celerem sibi cedere coget. 
Usque adeo propriae tantum moderamine mentis, 
Ec pater et rector motus princepsque videtur! 
Ergo animi proprium, ac veluti dos ipsa profecto est, 
Unus ut invalida: tradat primordia motus 
Materiae; non haec aliunde recepta propagans, 
At primo eliciens, a nutu orientia solo. 
Nos vero plerumque latet, quaenam organa motus 
In nobis vigeant, et qua sint arte regenda: 
Nec rescire iuvat: satis est nam velle moveri, 
Quilibet ut se se moveat, rudis atque peritus. 
Hinc dubium esse potest omnino; sitne creata? 
Mentis opus, quod quisque suum, prout expetit, ultro 
Corpus agat; causae an potioris: qum simul omnem 
Materiam noscens, arcana recondita motus 
Noverit, ac votis indulgens optima nostris, 
Hoc praestet, quod nos ipsi praestare videmur. 
Verum seu nostra: mentis partum esse putemus 
Hunc motum, cuius faciles moderamur habenas; 
Seu potius causa quadam a meliore profectum; 
Cuiusdam certe mentis partum esse necesse est. 
Et saltem id constans inconcussumque manebit, 
Principii, quodcumque fuat, motum esse volentis. 
Sed nil velle potest nisi primum intelligat: ergo 
Hanc motus causam constat simul esse scientem. 
Mens igitur prima est motus atque unica causa. 
Ac velut humanum corpus finita regit Mens, 
Mentem infinitam sic magno in corpore Mundi, 
Numine cuncta suo qua? dirigat, esse fatendum est. 
Materiae motrix adeo tibi causa patescit; 
Materia maior, longeque potentior ipsa, 
Mens; quae materiam fecit, factamque gubernat. 
Hoc tibi monstratum firma ratione putarim, 
Anticipata tenet nisi te sententia vinctum, 
Corporeis ipsam quoque Mentem partibus esse 
Conflatam; quasi nil penitus sit corporis expers. 
Sed quoniam ostensum est motu per se ipsa vacare 
Segnia Materiae corpuscula, nec dare posse, 
Ni prius accipiant; hoc iam convincitur ipso, 
Quantum a Materia Mentis natura recedat : 
Quae non acceptum, at proprio de fonte fluentem 
Elicit imperitans motum, generatque volendo. 
Praeter enim partes omni ratione carentes, 
Extensasque situ cerro, certaque figura, 
Nil tibi Materies, quacumque inspexeris, offert. 
Id per se planum est, et cogeris ipse fateri. 
Nam si Materies, naturaque Corporis ipsa 
Postulat eximios per se se Mentis honores, 
Quidquid erit corpus, sensuque animoque valebit; 
Sensu animoque arbos, et inertius arbore saxum; 
Sensu animoque Atomi, vel dum sine more vagantur 
Disiectae: nec iam tibi sunt primordia caeca 
Materia: sed erit potius pars quaeque tibi Mens: 
Materiae siquidem pars omnis Materies est. ' 
Ac tot erunt Mentes, quot partes corpore in uno; 
Totque immortales: quia per te funeris expers 
Est Atomus; nec eam leto dabit addita virtus 
Noscendi. Misera aut felix per saecula cuncta 
Esse potest. Sic te, Quinti, vicisse puderet 
Si non unam, ast innumeras in corpore Mentes 
Esse tuo solidas, immortalesque faterer. 
Nam rueret tibi Secta pari convulsa ruina: 
Cui nihil horrendum magis est, quam mole sepulta 
Corporis, aeternam post funera ducere vitam. 
At vero si Naturae vi cogitat et Vult 
Quaeque Atomus; pariter rectoque et idonea pravo 
Virtutem vitiumque sequi, et praeponere possit 
Alterutrum, ac Proprios delectu fingere mores; 
Imo pars Atomo quaecunque putatur in ipsa 
Quaeque suam vitae rationem priva tenebit 
Quaeque suos aliquo patietur vindice manes. 
Ut pia promeritae capiet mercedis honorem, 
Impia sic meritas solvet pro crimine poenas. 
Hinc Atomos per se noscentes atque volentes; 
Ac simul aeternas fugis affirmare, Lucreti. 
Democritus quondam nonnullas ponere tales 
Ausus erat, quae prae reliquis hac dote superba 
Pollerent, Mentesque forent a simplice vulgo 
Distinctae: qualis plebem contemnit agrestem, 
Addictam Officiis, natam servire patique, 
Libera Nobilitas, titulisque ac iuribus amplis 
Praecellens. Tanto visa est commota periclo, 
Quas schola mortales animos contendit et optat 
Democritumque patrem subito indignata reliquit. 
Revera nil ridiculum magis, atque pudendum, 
Quam pariles Atomos in caecas, inque videntes 
Partiri: fictum gratis erat, ac sine causa. 
Sed videamus utrum minus a ratione recedat, 
Quod cecinit super his Epicuri serva Camoena. 
Materies, inquit, per se nil sentit; et omnes 
Aequa forte Atomos, cunctarum exordia rerum, 
Natura caecas et inertes esse necesse est. 
Verum ubi fortuna certa: quaedam ordine certo 
Convenere simul, (quamvis nec dicere quales 
Omnino valeat, nec quis demum ille sit ordo) 
Efficiunt animum. Putat autem e sanguine puro, 
Partibus aeriis, subtili denique flamma, 
Posse aliquid nasci quod cogitet ac velit, etsi 
Corporeum; tandemque mori compage soluta. 
Ergo Materiae tantum mixtura modusque 
Efficient Mentem. Sed quid mixtura creabit 
Materias in latebris, ut Mens ubi nulla fuisset, 
Mens ibi continuo existat: vis nempe iubendi; 
Vis meditans, operumque potens; vis apta movendis 
Corporibus vis percipiens, ac praedita sensu, 
Iudiciumque ferens, et agendi robore praestans? 
Nam perscrutari, nam prospicere atque movere, 
Et praeferre, sequi, fugere, impugnare, reniti; 
Hoc agere est. Mixtura novi nil partibus affert 
Aut afferre potest, nisi quod vel congreget ante 
Divisas, vel eo collectas ordine iungat 
Qui prius abfuerit. Quid partibus additur inde? 
Nil certe, nisi cuique locus, totique figura 
Composito. Haec igitur fuerit si Mentis origo 
Mens aut Materia: positura, aut certa figura est: 
Atque cubus fit uti, vel pyramis atque cylindrus, 
Haud aliter fiet miranda potentia Mentis. 
Et sic Materia per se se Mente carenti 
Certa figura dabit, dare quod non altera posset; 
Certus item locus: ut si dextra forte locantur 
Particulae, subito cognoscant, hisque volendi 
Accedat vis magna; secus, si forte sinistra? 
Ergo virtutem insolitam iunctura situsque 
Conferet: ac tantum poterit Contactus, ut omnem 
Naturam invertat rerum, et primordia mutet. 
Quis probet haec? Nihil e nihilo vis posse creari, 
Et Mentes tamen ipse creas: vis tanta modorum est! 
Corpora sic, fateor, fieri perlucida possunt, 
Raraque; sic fieri condensa, fluentia, dura, 
Mollia, pro varii varia compagine texti: 
Namque situs parit illa. Novi nihil inde creatur 
Corporibus: remanent quod sunt. Ut cannabe torta 
Coficitur funis, contexta carbasus; etsi 
Nullum incrementum iacturaque nulla sequatur 
Natura in propria: tantum id, quod grandia funis 
Pondera sustineat, spirantes carbasus Euros. 
Haec diversa quidem, sed non contraria per se 
Munia sunt, nec Materia: superantia vires. 
Est in utroque statu patiens, nec se exerit ipsa. 
Ferri nempe rigor si producatur in ensem, 
Corpora transfodiet pungendo; eademque secabit, 
Phoenicem in gladium procusus; conteret illa. 
Si clavae formam Herculeae densatus habebit. 
Sic radios levis transmittit lamina vitri; 
Ictibus at crebris contusa et pulveris instat 
Trita, repercuriet: si pulvis mergitur unda, 
Perlucet rursum. Fluit auri vena liquescens 
Igne super valido; frigescens usque rigebit; 
Solvetur salibus liquidis, ac lumina fallet. 
Tum cibus in nostros qui sensim diditur artus, 
Sumit multiplices humano in corpore formas, 
Mutato solum textu, inversisque figuris; 
Materia remanente tamen constanter eadem: 
Quae quamvis agitata modos vertatur in omnes, 
Natura: nunquam propriae de finibus exit. 
NEC vero inde modum potis est acquirere talem, 
Qui non sit re corporeus; re corporis inter 
(Ut verbis loquar ipse tuis) eventa locandus; 
Connexamque sui speciem cum corporis ipsa 
Perpetuo specie referat. Lex quippe modorum 
Illa est, ut nequeant attenta mente videri, 
Quin simul et videas rem cui modus additus haeret. 
Namque modus nihil est, nisi res hac praedita forma, 
Sic, ubi percipio seu motum, sive quietem, 
Percipio corpus Translatum, sive quiescens; 
Nempe situm murans, aut servans quolibet hora: 
Momento. Si percipiam quascunque figuras, 
Percipiam corpus finitum limite quodam, 
Ductibus et curvis, aut rectis undique septum 
Et longum et latum et solidum, aut aequaliter omni 
Parte sui, aut varie variis pro partibus: unde 
Cuncta figurarum nasci discrimina possunt 
Atque adeo quidquid poterit contingere motu, 
Aut requie, seu Totius, seu particularum; 
Et quidquid variante situ, variante figura, 
Aut conflante; id corporeum simul esse necesse est. 
Pertinet ad corpus siquidem, ac de corpore solo 
Nascitur. Hinc fieri durissima corpora cerno, 
Cum cubicae partes nullo dirimente cohaerent; 
Aut visco saltem et ramoso glutine constant; 
Aut stratae ut folia, incumbenti mole premuntur: 
Unde locum servant inter se semper eundem, 
Donec eas aliquis tandem liquor, aut vapor ignis 
Imbuat, ac sensim penetrans discedere cogat. 
Distractae, subito prisca de sede moventur: 
Corpora tunc videas mollescere, saepe liquari; 
At vero intus habent partes liquidissima fluxas; 
Et fragiles, ac perpetua vertigine moras; 
Quae teretes cum sint, nequeunt per mutua necti; 
Quamvis contiguae, semperque teruntur eundo. 
Mollia sed partim sunt dura, liquentia partim: 
Naturae ambiguae; quia mixtas ordine partes 
Ex utroque tenent genere, alternisque locatas; 
Ac durae fluidis minimeque tenacibus inter 
Texuntur globulis, quorum constante vicissim 
Mobilitate fremunt, motumque quiete retardant. 
Haec ita cum fuerint, certe nihil esse videtur: 
In vi Materiae, quod non exponere possim 
His tantum adductis, positura, mole, figura; 
Et motu et requie. Cur arida concremet ignis: 
Cur lignum in cineres, in calcem saxa resolvat: 
Cur silicem in vitrum vertat: cur tosta metalla 
In liquidum flumen: cur limum induret, abacto 
Quidquid erat lymphae: cur extrahat intima rerum 
Principia; et flammis oleosa micantibus ornet 
Rodendo, interea spargens circumundique lumen; 
Caetera dum candent ab eo, tantumve rubescunt: 
Cur aliis vero caecum sine luce calorem 
Infundat, mediisque ardores temperet undis: 
Cur et conflictu lapidum ferrique, repente 
Prosiliat; gelidis ac forte liquoribus una 
Congestis, fumum et flammam cum murmure prodat; 
Horrifico tandem cur impete fulminis actus, 
Tam volucris ruat in terras, fulgore corusco 
Percellens oculos; vehemensque agilisque meatus. 
Vi tanta penetret, saepe ut (mirabile dictu) 
Vagina totum illaesa liquefecerit ensem 
Haec et plura etiam, quae cuncta referre pigeret, 
Iam video, simul atque obelis pungentibus ignem 
Pyramidi aut cono paribus consistere novi, 
Qui motu rapido longe lateque feruntur. 
Nam quo non penetrant .Quovis in corpore partes 
Exagitant, rumpunt, lacerant, solvuntque, fugantque, 
Dispositas prout inveniunt: si forte quietas, 
Ac pressas, ineunt; aegre, ac molimine longo: 
Quod si discretas, pervadunt, vixque morantur, 
Mobilibus proprium facili conamine motum 
Contribuunt. In sulphureis cumulantur et haerent; 
Donec divisas penitus, circum agmine facto, 
Abstulerint: ac mille modis volitare videntur  
Quod fumum undantem et pingui fuligine plenum 
Qua se cumque via promoverit ille, secuti, 
Perpetuo spolient; spoliatum deinde reliquant. 
Interea lucent; rapido quia turbine circum, 
Vibrati, radios constanter in aethera mittunt: 
Quos ubi refractos varie, varieque reflexos 
Rerum obiectarum facies transmittit ad imam 
Partem oculi, subito illarum se vivida imago 
Pingit ibi, solet ut fieri in nigrante tabella: 
Tum variae apparent formae, variique colores. 
At vero flammis ubi sulphura nulla ciendis 
Suppeditantur, agit nihilominus intima serpens 
Per loca, sed tacitus, longeque obscurior ignis. 
Exiguam reddit lucem, si pauca supersunt. 
Nam fulgere nequit radius nisi rectus ab illo 
Proveniens, intret nostrae subeatque foramen 
Pupillae. Quoties curvis amfractibus errat, 
Tunc latet. Occulto calefiunt corpora motu, 
Posthac frigescunt; vel cum secessit in auras 
Ignea vis, vel cum sic partibus implicuit se, 
Ut penitus torpens angusto in carcere cesset; 
Donec ab iniectis rediviva efferveat undis. 
Et quia grassatur totum diffusa per Orbem, 
Semper adest, non mota quidem, sed promta moveri, 
Hinc adeo lucta solidorum excita resurgit, 
Scintillatque procul, ramenta metallica mordens 
Quae lapis excussit; nec non et saepe liquentum, 
Sulphura si pugnent salibus: fremit ipsa tumultu 
Protinus, atque rogum mediis accendit in undis, 
Et spumam ingentem duplici de corpore format. 
Sic etiam terrae: latebris reperitur in altis, 
Aes aurumque coquens, intestinasque cavernas 
Aestu perpetuo complens, quo conditus aer 
Rarefit. Verum hunc si forte Cadentia montis 
Fragmina praepediant quin exhaletur in auras, 
Terrarum hinc subitus tremor horribilesque ruina. 
Haud aliter coeli quondam in regione suprema 
Fit tonitru: dispersa latent nam semina flammae 
Nimbos inter aqua multoque bitumine foetos; 
Quae simul ac media glacies in nube coegit, 
AÃŽre densato penitus, vertigine magna 
Volvuntur; fervens accenditur. igne bitumen; 
AÃŽra dilatant ignes; hic frigida claustra 
Perrumpit strepitu horrendo; simul intonat aether 
Concussus: qua facta via est, sinuosa sagitta 
Pervolat, et minimos penetrat subtilis hiatus. 
Bellica non aliter Vulcanum industria Marti 
Iunxit mille modis; et nunc imitabile fulmen, 
Aetnaeosque soli subsultus atque ruinas 
Molitur; sive oppugnat, seu protegit urbes. 
NIL mirum est igitur quod alendis ignibus aer 
Conferat, augendisque: ut si vel flammula siccam 
Materiam tetigit, cito maximus ardeat ignis; 
Tectaque conflagrent perdantque incendia silvas, 
Igniculorum etenim qua: copia magna latebat 
Aeris in gremio stagnans et sparsa per auras, 
Se primum emotis et iam flagrantibus addit: 
Vicini agglomerant se se, tractimque sequuntur, 
Quam levis esca, diu superest; at sulphura tandem 
Depasti, fugiunt oculos, et fulgere cessant. 
Propterea crescunt ventorum flatibus ignes 
Et Cyclopeis folles adhibentur in antris 
Ne pausa obrepat flammis inimica Citatis. 
Nam vis incutitur semper; semperque novato 
Fomite cum gliscat, nequit elanguescere motus: 
Haud secus et nostris aurae pulmonibus haustae 
Sanguineos animant latices, atque ignibus implent 
Aetheriis: quos dum secernit, temperat humor 
Et madidum late servat per membra calorem. 
Hinc omnis regio cerebri perfunditur udis 
Halitibus. Pars et nervos, pars organa sensus 
Irrigat, et molles pars, purior ipsa, tabellas: 
In quibus et rerum varie signatur imago, 
et post venturos etiam servatur in usus. 
En, Quinti, variis quae motibus atque figuris 
Exequitur corpus. Mutatas saepe figuras, 
Mutatos et saepe situs intelligo: verum 
Non video Mentes, effectaque Mentis oriri. 
Quinetiam indignor, cum sic in corpore Mentem 
Ut cerebrum fingis formari; ex agmine quodam 
Particularum omni per se se mente carentum: 
Indignor; Ratio mecum indignatur et ipsa. 
Mens etenim tua si membrum est, ut cetera membra 
Corporis humani, propriam quoque suscipit escam 
Qualem suscipiunt simul omnes corporis artus. 
Haec fit nutritae subito pars intima Mentis: 
Nutriti pariter ceu fit pars intima membri. 
Ergo particulae panis quem forte voratum, 
Digestumque suo suscepit sanguis in alveo, 
Si pedibus cessere tuis, Ratione carebunt; 
Pectoris at mediam regionem si tetigere, 
Qua nostrae placuit tibi Mentis templa locari, 
Tune disceptabunt de Mundo et origine rerum, 
Ac de sorte sua; sint corpora dedita leto, 
Necne; quid ad vitam possit conferre beatam: 
Ius populis dicent, ornabunt legibus Orbem: 
Invida quam Natura negat, positura dabit vim. 
Res peregre adveniens id, quo caret ipsa, propinquae 
Tradet; accipiet quod non habet illa, vicissim. 
Pro pudor! haec tandem est doctae sapientia sectae 
Si vero non hanc Atomos acquirere dotem 
Credideris, sed quod conflatur corpus ab illis; 
Textu nimirum subtili, et praepete motu: 
Protinus elata respondens voce rogabo; 
Ecquidnam est aliud corpus, quam corporis ipsa 
Semina, quae: certa coeunt ratione locata? 
Quidnam his accedit positura, aut ordine quovis, 
Quam positura ipsa, et quidam novus ordo? Quid ipsum 
Acquirit corpus toro glomeramine, praeter 
Interius quemdam textum, exteriusque figuram 
Sunt illae: cunctis solae, te iudice, dotes 
Corporibus; solae pariunt discrimina cuncta: 
Hoc est, respectus varios (re semper eadem) 
Corporis ad corpus: nempe ur sint plusve minusve 
Stricta aut laxa intus; sint plusve minusve rotunda 
Seu quadrata foris. Nihil est discriminis inter 
Corporeas moles, quod non redigatur ad ista. 
Quis Mentem textus formabit, quaeve figura! 
Res ut nosse queat, satin' est subtilibus illam 
Conflari ex Atomis? sed quid subtilius una 
Est Atomo? Tamen haud Atomus tibi cogitat. Addo 
Pernicem motum: sed quid Pernicius igni, 
Aethere, luce? Tamen neque lux, neque cogitat ignis, 
Non aether. Satin' est aliquam illis esse figuram? 
Hoc ais: hanc demum fugis expugnatus in arcem: 
Nam quo lucifugus se se non subripit error! 
Sed nos errorem quo se se cumque receptet 
Insequimur, causamque animi non esse figuram 
Materia: valida freti ratione probamus. 
Namque hoc si fuerit, non omnes, credo, figurae 
Formabunt animum; sed quaedam hoc iure fruetur, 
Seclusis aliis. Ut quae rutilum effecit ignem, 
Haec non format aquam; et quae molles procreat auras, 
Haec non arentis generat corpuscula terrae 
Atque ita, per varias ut possunt quaeque figuras 
Corpora describi, flamma: per acumina multa 
Pyramidum; tellus per densos partium acervos 
Per floccos graciles aer; Neptunius humor 
Per tenues globulos; sic et prudentia Mentis, 
Et varii sensus, et vis innata volendi, 
Et quae quisque suo tacitus sub corde volutat, 
Diversis itidem signari haec cuncta figuris 
Iudice te poterunt, singillatimque notari? 
Dic igitur: qua nempe fides, et opinio forma, 
Qua dubitatio, qua stabilis persuasio distent, 
Invidia, ambitio, spes aut metus. Eia age, Quinti, 
Quid cessas? Haeres? Desunt tibi verba, figurae 
Quanquam omnes adsunt oculis. Cur nulla roganti 
Obvia fit, quae vel minimum genus exprimat horum? 
Nil quodcumque vides, Quinti, quod corpore tangis, 
Significare valet quod sentis intus; et omnis 
Materiae: tibi deest ratio de Mente loquenti 
Quin, si Materiam omnino superesse negares; 
Diffisusque tuis hodie, qui saepius errant, 
Sensibus, extensi summam periisse putares; 
Nilque forent aliud, quae cernis corpora, praeter 
Umbram fallacem, simulacraque inania rerum 
A te non ideo posset Mens ipsa negari. 
Namque tuae Mentis semper sibi conscius esses. 
Tu tibi proximus es, qua parte intelligis. Ante 
Corpora quam scires an sint, iam te esse sciebas. 
Quonam argumento? Quoniam qui cogitat, ille est. 
Nec tamen ulla tibi sensum afficiebat imago. 
Nam cum coepisti primum sentire dolorem, 
Nescires licet unde dolor, dolor ipse profecto 
Iam tibi notus erat; quamvis ignota tibi esset 
Undique Materies, et adhuc tiruncula secum 
Mens privatim ageret, sibi conscia et obvia soli. 
Porro Materia ignota cognoscere Mentem 
Si liceat, nil Materiae Mentem esse liquebit. 
Nunc age, Materiae propriis cum dotibus illa 
Si iam contuleris, quae Mentis munia nostrae 
Plura recensebam, nil consimile, et quod utrique 
Competat, ambabus vel sit commune, videbis. 
Nempe ex Materia nostros existere visus, 
Ipsoque omnigenos in lumine inesse colores; 
Et Varios cerni prout hunc opposta vel illum 
Corpora persorbent radium, aut contacta reflectunt; 
Unde oculis haerent certae vestigia formae; 
Ceu pes signat humum, speculum ceu signat imago; 
Credo libens. Quod enim dices lucisque colorisque 
Omni de genere, hoc ipsum de corpore dices. 
Sic odor atque sapor, sonus et calor undique nostros 
Afficiunt per caeca quidem corpuscula sensus: 
Omnia enim haec motu, positura et verbere constant, 
Atque figuratis mucronibus; unde tremescunt 
Extima nervorum et cerebro transmittitur ictus. 
AST aliud longe est, cum visa, auditave, sensu 
Aut delata alio, interiori lumine cernens 
Percipit, explorat mens nostra; et plurima iudex 
Conceptis etiam simulacris insuper addit, 
Ac de fonte suo, nullum spectantia corpus. 
Nam neque crispatas, neque cuspidis instar acutas, 
Dixeris, aut teretes, aut cuiuscunque figurae, 
Quas homines agitant ideas verique, bonique: 
Nec varios inter motusve, situsve locabis 
Virtutis studium, vel libertatis amorem. 
Sic quoque de nulla poteris censere figura, 
Docta ignarane sit; iusta anne iniusta; fidelis 
Perfidane; et prudens, incauta, modesta, superba: 
Nec talem, quemcumque situm motumve putabis. 
Quam sint haec disiuncta, vides. Tamen haec tria tantum 
Materiam comitantur, et in diversa tributam, 
Corpora constituunt: partes agitantur, et inde 
Quaelibet exurgens edit positura figuram. 
Erga figura, situsve aliquis, motusve foret Mens, 
Materiae si Mens appendix, aut modus esset. 
Noscere nec Mentem posses sine dotibus illis; 
Nec rursum sine Mente illas cognoscere dotes: 
Nam talem certe docui legem esse modorum. 
Quae tibi quandoquidem manifeste falsa videntur, 
Materiae ac Mentis diversas esse profecto 
Naturas, atque hanc illi praestare necesse est. 
Iam, per se nullum genus obtinet ipsa modorum 
Materies; nec se tali, aut tali ordine format: 
Cum solo fieri possint haec omnia motu, 
Quem sibimet dare nec valuit, nec fingere talem, 
Pluribus ut supra cecini: ast aliunde creatum 
Suscipit, externo causae impellentis ab ictu. 
Causa igitur primum impellens, delectus et ipse, 
Quo fit ut haec species motus, aut altera detur 
Materiae, spretis aliis, praevertere motum 
Debuit, ac motu quidquid processit ab illo; 
Proinde situsque, modosque omnes, omnesque figuras 
Et quia Materies ne puncto temporis uno 
Stare quidem potuit, quin partes ordine saltem 
Dispositas aliquo, aut aliqua sub imagine haberet, 
Vel Cum staret adhuc tetrum chaos omnia miscens; 
Certe causa movens, quam Mentem ostendimus esse, 
Materiam praevertit; et omni corpore differt, 
Principium velut effecto differre necessum est. 
Ergo supremam inter, qua Mundi templa reguntur, 
Atque hoc inclusam perituro in corpore Mentem, 
Differitas illa est, qua sunt aeterna creatis 
Dissita, summa imis; qua praestant maxima parvis; 
Et qua finito disiungitur infinitum. 
Attamcn ex nostra, quae: sit natura supremae, 
Perspicies: etenim minor est maioris imago. 
Aspice suspensum sublimi e fornice Solem, 
A prima iussum nascentis origine Mundi, 
Aetheris immensi diffusa per aequora, lucem 
Subiectis quoquo versus dispergere terris: 
Ille quidem ignivoma radios fornace liquentes 
Vibrat inexhaustus, vas admirabile: Solis 
Se tamen effigies quaedam spectantibus offert 
Cerea fax, tremula quam cernis luce micantem, 
Dum lustrat tenui loca circumstantia flamma. 
Sic etiam fugiens per florea gramina rivus, 
Qui vitreo nitidos obiurgat rore lapillos, 
Quamvis pauper aquae, magni tamen exhibet instat 
Fluminis exiguum: sic largas laeta per arva 
Volvens flumen aquas, parva est immanis imago 
Oceani, vastum qui circumplectitur Orbem, 
Limitibus fundoque carens; quo praepete cursu 
Fluviorum e variis regionibus agmina mille 
Praecipitant, tot aquis nil vectigalibus auctus. 
Forsitan oppones, in nobis foedere tanto 
Et Mentem et corpus iungi, ut non possit utrumque 
Discerni proprio nimirum edoctus ab usu 
Nil nisi per sensus ad Mentem accedere nostram: 
Quos ubi sopivit somnus, vel fervida febris 
Invertit, turbari animum, atque errare vagantem; 
Saepe etiam attonitum subito procumbere morbo: 
Crescere cum membris; pueriles exigere annos 
Informem; aetatisque gradus conscendere adultae; 
Posthac matura viridem florere iuventa; 
Tum labefactari senio, et marcescere rugis. 
Insuper, orbatos homines Ratione videri, 
Vel capite offenso, vel sic a matre creatos, 
Omnis eos ut deficiat prudentia Mentis, 
Partibus in cerebri certus quia deficit ordo; 
Imo ad naturam depressos usque serinam. 
Ut, cum improviso morsu per sanguinis alveos 
Tetra canum rabies hominem pervasit, et imis 
Visceribus medioque infixit corde venenum: 
Quid cane distat homo Furor ambos abripit unus; 
Mordendique fames, eademque insania vexat. 
HIS adeo exemplis rationum pondera, Quinti, 
Extenuare soles. At ne penetralia rerum 
Intrantem, et causas quaerentem in fontibus ipsis 
Prima aditu facies absterreat, aut levis aura 
Deturbet, coeptos prohibens absolvere cursus; 
Observa mecum attentus, meditansque revolve, 
Quid valeant, quid non, haec argumenta Lucreti. 
Ostendunt una Mentem cum corpore iungi; 
Quis neget? Ast unam Mentisque et corporis esse 
Naturam, non significant. Ita quilibet arte 
Strenuus Aonia citharam pulsare sonantem 
Mobilibus digitis, chordasque animare loquaces, 
Et lenocinio blandi modulaminis aures 
Demulcere tuas, cithara sic pendet ab ipsa, 
Non ullos ur possit ea sine promere cantus. 
Nam si rupta silet, si qua temerata ruina est; 
Si chordae nimium tensae, nimiumve remissae 
Amisere tonum, vel si una aut altera desit; 
Si caveam implerunt sordes, hebetantque sonorem; 
Ecce manet citharoedus iners, srustraque peritus 
Aut nihil aut pravum canit, et nescire videtur. 
Ergo artem Museam ipsa in testudine pones? 
Ac tibi propterea res una putabitur esse 
Organum et organicus? Talis fit copula porro 
Corporis ac Mentis: nisi quod deponere non quit 
Adiunctum sibi Mens, nec sponte resumere corpus; 
At dum vita manet nobis, haec semper eidem, 
Cui sociata semel, sociabitur instrumento. 
Caetera consimili penitus ratione geruntur; 
Nam veluti quaedam citharae sunt propria, quae non 
Organicum spectant ut concamerata tabellis 
Per commissuras laterum specus, unde sonando 
Fit fremitus levis, responsat textilis Echo; 
Nervorum pariter situs ac mensura, frequentes 
Aut raros, celeres aut tardos, tempore eodem 
Subsultus referunt; ex quo sonus exit acutus, 
Aut gravis; Haec cantor non efficit, utitur illis. 
Necnon ipse quidem tenet in se multa vicissim. 
Quorum ut sit compos, cithara non indiget ulla 
Nimirum est in eo modulandi parta facultas 
Atque omnis ratio harmoniae: nam cuncta per artem 
Et quae: consona sunt, et quae sunt dissona novit: 
Et nihil a Citharae nervis prodibit amoeni, 
Quod non per digitos transmissum emanet ab ipso. 
Atque ita suave melos pariter debetur utrique: 
Et citharae; quod det sonitus, quicunque cientur; 
Et modulatori praesertim; quod sciat illos 
Elicere, ac mutis animam velut indere chordis.  
Haud secus in nobis addictam foedere certo 
Mens agitat molem, et moles respondet agenti 
Quippe suis instructa modis, rituque parata 
Organico, non hanc animi de munere formam 
Possidet; innato sed vivit machina motu. 
Sanguis it, atque redit: sensimque alimenta feruntur: 
Ceu veget, augescitque arbos, nihil indiga Mentis. 
Sic sua sunt etiam, secluso corpore, Menti 
Officia. Ut numeros quando sine fine patentes 
Colligit agglomerans; iterum multiplicat, auget, 
Imparibusque pares confert mox dividit illos 
Aequas, non aequas in partes; atque secando, 
Ut prius augendo, infinitum attingit utrinque. 
At neque corpus habent numeri, nec sensibus ullis 
Obversantur. Item quamvis finita sit ipsa, 
Aeternum, immensum, infinitum libera tentat, 
Et perscrutari, et percurrere saepius audet. 
Sed neque corpus habent, nec sensibus obvia sunt haec. 
Tutemet hocce tuum quoties tibi fingis Inane, 
Exuis ignorans quovis a corpore Mentem; 
Dumque negas incorpoream, simul esse fateris. 
Quin ea, per sensus quae sunt allata, retractans, 
Abstrahit a rebus rerum genera omnia: sentit, 
Causa quid effecto, medium quid fine, modusque 
Differat a re ipsa; quid corpore corporis illa 
Notities, quam sola potest vis edere Mentis. 
Unde, ut corporea: molis sunt propria quaedam 
Officia in nobis, quae non a Mente prosecta 
Mechanices tantum normam legesque sequuntur; 
Sic sua sunt Menti, quae nil a corpore sumunt. 
Quamquam ergo fateor cognosci plurima sensu, 
Plurima sunt etiam quae pura mente videntur, 
Propterea quod nulla sui simulacra profundant. 
Qui pateat vi corporea res corporis expers? 
Sensus enim rerum formas, molem atque colores 
Percipit, ac sonitus et odores atque sapores, 
Duritiemque ac mollitiem, tum frigor et aestus, 
Levorem, humorem, atque istis contraria: verum 
Quot sunt, quae retuli, distantia prorsus ab illis? 
Non igitur solo deprendimus omnia sensu. 
At genus est medium quoddam, mixtumque duobus: 
Ut cum totus homo gustat, videt, ambulat, audit. 
Nam partim haec animo fiunt, et corpore partim; 
Sic tamen ut dominae tum subsit machina Menti: 
Ceu lyra dulce sonat docto pulsata magistro. 
Foederis argumentum in sensu est. Nam sine Mente 
Nullus adest sensus, neque Mens sine corpore sentit. 
At quidquid sensu deprendimus, organa frustra 
Deferrent illud, nisi res quaedam intus adesset 
Percipiens, quodcumque foris transmittitur ipsi: 
Organa quandoquidem sunt omnis inania sensus; 
Ac reddunt externa, velut spiracula ventos, 
Et speculum effigies, et concava rudera vocem. 
Non oculi cernunt; verum res illa paratis 
Adiuta auxiliis, Oculorum et freta labore; 
Quae iubet huc oculos verti, qua parte videndum 
Est aliquid. Pariter non auris verba loquentum, 
Aut modulos; at res quae praesidet auribus, audit. 
De visis, ac de auditis quae iudicat, illa est; 
Et quae audire potest sola, et quae sola videre. 
Articulos adeo tibi dum gravis obstruit humor, 
Calculus obductis habitat seu renibus haerens, 
Non tibi pes, renesve dolent: dolet artubus aegris 
Addita Mens. Abscissa perit cui tibia nuper, 
Non minus ille pedem nervo patiente putabit 
Aegrotare, licet iam nullum ac saepe doloris 
In membro notum genus experietur inani. 
Te quoque nunc tacite meditantem exordia Mundi 
Aut gravibus curis defixum quis inuret. 
Candenti ferro, vel acu pungente lacesset 
Ocius abiiciens animo quaecunque tenebas, 
Totus ad acre malum tu te convertis, et illuc 
Mente ruis; quia res in te quae cogitat, ipsa est 
Quae sentit. Dum nauta fera quassante procella 
Territus, undarurn tumidos assurgere montes 
Et spumam ruere, et misceri turbine pontum, 
Et faciem coeli tenebrosam, et fulgura cernit 
Undique disruptis oblique percita nimbis 
Et subsidere navim, atque atro gurgite volvi; 
Tum vim ventorum rabidam, pelagique furentis 
Terribilem fremitum, et crepitantes fulminis ictus. 
Vectorum et pavidos clamores auribus haurit; 
Huic simul et fauces ingratus torquet amaror 
Et nares vexat sentinae tetra mephitis: 
Frigore membra tremunt; mentem horrida mortis imago 
Perturbat; nec spes animo tamen excidit omnis; 
Molitur, si quis fracta rate praenatat asser 
Obvius, auxilium misero sibi; voce precatur 
Coelicolas supplex, et votis flectere tentat; 
Terram, terram orans, mare detestatus iniquum: 
Aspice quot varii rerum uno tempore sensus, 
Unam commoveant agitato corpore Mentem. 
Nam res perpetitur quae tot simul anxia motus, 
Res ea quae timet atque cupit, gaudetque doletque 
Quae sentit, varios et sensus comparat, una est 
Ac simplex: ideo non constat partibus ullis. 
Si fingatur enim multis e partibus esse, 
Parvula quantumvis vel subtilissima fiat, 
Officio pars quaeque suo iam dedita, certe 
Nesciat Officium alterius, neque iudicet inter 
Sensus diversos quis suavior; haec neget, illa 
Affirmet discors; velit una quod altera nolit: 
Quamque suo nam iure frui arbitrioque necesse est. 
Ut partes oculi non uno munere cunctas 
Defungi certum est: radios nam colligit una, 
Altera secernit: Mentis sic munia partes 
Diversae diversa, imo contraria obirent, 
Libertate sua pariter, seorsumquc potitae. 
Coetus erit: veluti formicarum abdita campo 
Plebs habitat, varium inter se partita laborem: 
Aut examen apum. Vel erit Respublica discors, 
Motibus insanis ac seditionibus ardens; 
Et confundentur populosae munia Mentis. 
Vel concors ut sit, quaedam selecta tot inter 
Particulas sibi congeneres operumque ministras, 
Sic princeps erit, ut cunctae referantur ad illam, 
Conspirentque simul. Sed quae Regina sedebit? 
Praeter enim quam quod prorsus germana videtur 
Mentibus his, quas Democrito exprobrare solebas, 
Partibus est aliis conflata minoribus, aeque 
Ac famulae, vulgusque Atomorum in corpore degens. 
Quae pars imperio sic nata videbitur una? 
Quae pars Reginae tandem Regina futura est? 
Quae pars Mentis erit vere Mens? Heu, bone Quinti! 
Fingere quam promtum! Rationem reddere ficti 
Pro quam difficile est! Nonne hinc intelligis unum 
Et simplex esse id quod vult ac percipit ? Ergo 
Cum pars Materia: (meministi) nulla sit una, 
Nulla individua aut simplex; nullam esse necesse est, 
Quae casu quovis in Mentem assurgere possit 
Aut per se sola, aut aliis sibi foedere iunctis. 
Propterea clare sensu vel cernis ab ipso 
Mentem incorpoream, seu partibus esse carentem. 
Insuper ipse vides a vero quam procul absit, 
Qui tenuem nostro diffusam corpore censet 
Esse animam, nebulae similem penetrantis in artus, 
Cui motus tantum ac sensus provincia detur, 
At famulantem animo, ceu Regi corporis uni, 
Corporeo tamen, ac variis e partibus orto, 
Atque gubernaculum regali ex arce tenenti. 
Nempe tuus vates ipse haec sibi somnia finxit. 
Sunt quibus haud aliud nostrae Mens incola molis 
Visa suit, nisi membrorum concentus, et ipsa 
Corporis harmonie, fibris concordibus apti. 
Sed modus est haec harmonie; quae vita prosecto 
Iure potest, at non hominis Mens ipsa vocari. 
Non agit ille modus, non vult, non cogitat usquam, 
Mens ergo res quaedam una est, cum corpore iuncta 
Dividuo, sed quae sine corpore vivere possit 
Quae cum cuncta tibi suerint perspecta, repente 
Percipies quid sit, cur Mens sociata caducae 
Materiae, in partem veniat persaepe laborum; 
Corpore et affecto simul afficiatur et ipsa: 
Non tamen ex aequo. Siquidem lex foederis illa est, 
Ut quoties corpus certa ratione movetur, 
Tunc quoque certum aliquid Mens cogitet : ac vice versa, 
Ut simul hoc illudve suo Mens cogitat ausu, 
Continuo quidam succrescat corpore motus. 
Ac velut omnimodis credas duo Corpora iungi, 
Talia cum fuerint inter se semper, ut horum 
Alterum ab alterius motu moveatur eodem; 
Atque duas pariter Mentes, si quidquid ab hacce 
Apprensum est, simul hoc etiam apprendatur ab illa; 
Sic Mentem et corpus, quanquam est aliena vicissim 
Amborum natura, atque insociabilis omni 
Coniugio (solis nisi legibus Omnipotentis) 
Conciliata putes, haec saltem ad tempora vitae, 
Motibus ut certis terrena in mole subortis, 
Certae responsent ideae, docilesque sequantur. 
Propterea mirum non est, si partibus aegris 
Aut somno pressis, aut quavis denique causa 
Turbatis, cerebro praesertim, ubi cuditur ingens 
Agmen spirituum, et quaevis celatur imago, 
Saepe aut nulla intro rerum simulacra ferantur; 
Aut veniant lacerata modis, inversaque miris; 
Aut varia, aut ipsis etiam contraria rebus: 
Unde furor, stupor et deliria prava sequuntur. 
Donec enim premitur caeco Mens carcere Clausa, 
Carceris has leges, aeternaque foedera servat; 
Et dolet, et gaudet, prout hoc compactile corpus 
Suavia titillant nonnunquam, aut aspera laedunt: 
Sic tamen, ut stupidae, quae motus excipit illos, 
Materiae, tanquam ligno, silici atque metallo 
Laetitiae sensus non sit, sensusve doloris. 
Atque ubi frigida mors extinxit flammea vita: 
Semina, coelestisque evanuit halitus aurae, 
Definit hic agere, et surdos Mens exuit artus. 
Ipsa tamen constans manet, irresoluta, superstes: 
Cum nequeat per se, aut Naturae viribus ullis, 
Quod sine partibus est individuumque, resolvi. 
Haud igitur crescit pueris quibus organa crescunt. 
Nam quanta esse potest, vel prima ab origine tanta est. 
Quod si tum vix ulla sui argumenta videtur 
Exerere, ac molli potius torpere veterno, 
Quid faciat rudis immaturo corpore? Nondum 
Collectae cerebro species, quae deinde movebunt: 
Nunc inopem: nondum, quod lapso tempore fiet, 
Rebus ab obiectis idearum excita supellex. 
Iam tamen affectus quaedam vestigia prodit, 
Dum vagit, ridet, quatitur ploratibus infans. 
Cum fuerit porro perfecta virilibus annis 
Machina; Cum cerebri fibris erit optimus ordo; 
Et memorem gazam rerum experientia tandem 
Implerit; subito noscetur quid valeat Mens 
Talibus auxiliis. Si deficientibus haeret, 
Strenuus ac fortis neque dux sine milite vincat; 
Nec sola pugnet miles virtute sine armis; 
Nec radio sine tetigero depingat Apelles. 
At cum sit paucos instructum corpus ad annos 
Provecta sensim labefactum aetate satisfacit: 
Ut reada, ut vestis longo corrumpitur usu; 
Et ratis assidue casus experta marinos. 
Densior it sanguis, concrescit vappidus humor; 
Durescunt fibrae, flaccescunt denique nervi, 
Cor titubat, nec iam radiat vitalibus auris 
Thesaurus capiti concreditus ossa rigescunt, 
Fit pedibus manibusque tremor, grave pectus anhelat, 
Caligant oculi, sonitus male suscipit auris, 
Deficiunt vires, vox aegre faucibus exit, 
Albescunt crines, rugatur marcida pellis. 
Tunc vitio primae ceu debilitatis hebescit 
Machina: sitque senex iterum puer. Unde necesse est 
Huic semel addictam rursum puerascere Mentem: 
Non per se; verum quia paulatim organa cessant. 
At si, ut corporeis rebus tangatur, et extra 
Se positis (quod sola sibi permissa nequiret) 
Indiget adiuncti comitatu corporis; illo 
Non eget, ut se se privataque commoda norit, 
Pertimeatque malum, et semper velit esse beata. 
Protinus hic autem, non est mihi cognita, dices, 
Materiae natura satis comprensaque virtus, 
Ut Circumscribam verbis, quid possit apisci, 
Quid nequeat. Quis enim tantum sibi sumat, ut ipse 
Cum sese ignoret, singillatimque per omnia 
Incerto soleat titubans prorepere gressu, 
Anteferatque manum, et baculo quasi singula tangat, 
Collidi in tenebris metuens, aut luce maligna; 
Fundamenta tamen rerum omnium, et ultima quaeque 
Visa sibi velit obtutu penetralia firmo? 
Quidni Materies, cui dotem adscribimus unam, 
Ut triplici protensa modo concreverit, hanc vim 
Possideat quoque, uti velit atque intelligar? Unde 
Corruerent subito geminae discrimina partis, 
Qua compactum hominem facimus, duplicemque putamus. 
Forsan Materiae ratio primaria non est 
Aut per se extendi, aut per se cognoscere verum 
His aliquid maius, natura videlicet ipsa 
Ex qua utrumque fluit: ceu bini ex arbore rami 
Dispariles, una tamen a radice profecti: 
Namque haec Spinosae suerat sententia nuper. 
Quis tunc Materia poterit secludere Mentem; 
Altera dos quamvis a Mente extensio distet? 
Nam sonus ac lumen distant; et corporis ambo 
Sunt eventa, neque a natura corporis absunt. 
Haud secus inter se distant color atque figura; 
Sed globus esse potest idem niger atque rotundus. 
Ergo Materia: modus excellentior esset 
Cognitio: perfecta magis, cum scilicet illi 
Organa suppeterent forsan meliora; minusve, 
Organa cum fabricae forsan peioris adessent. 
Mirari satis hic nequeo, quis tetricus horror, 
Despectusque sui, quae mortis prava libido 
Lymphatas hominum mentes incesserit, ut se, 
Corpore mortales cum sint natique sepulcro, 
Mortales animo esse velint penitusque caducos. 
Tantus amor nihili! Tanta est vecordia! Solum hoc 
Permetuunt caeci, ne Mens compage soluta 
Duret adhuc nimium vivax, bustoque superstes 
Evolet: hoc cupiunt unum, ut cum corpore vitam 
Ponat, et in ventos tenuis velut aura recedat. 
Ah! te ne subeat, Quinti, tam dira cupido! 
Verum infixa prius quia te sententia turbat, 
Haud tibi defuero, quin hoc caligine plenum 
Abstulerim velum ex oculis noctemque fugarim. 
Audi quae moneo paucis, iterumque resumo. 
QUIDQUID Naturae est, ac vere constituit rem, 
Hoc fine res non esse potest, aut Mente videri. 
Haud aliter nobis rerum natura patescit. 
Quam si non sequimur normam, pervertimus ipsi 
Rerum ideas omnes, ac aquae confundimus ignem: 
Tum procul est Ratio, ac sermonis desinit usus. 
Qui vero modus est, ut adesse, ita abesse vicissim 
Usque potest res esse valet cernique sine illo: 
Sed sine re non esse potest, aut Mente videri. 
Absque modis intelligitur res ipsa: sine illa 
Non intelligitur modus. Ut si forte figuram 
Contemplere animo, qualis tibi cumque putetur; 
Ecce figuratae praebet se molis imago. 
Sic non concipitur motus, quin mota repente 
Res animo subeat; mixturae nec genus ullum, 
Quin Obversentur positae quodam ordine partes. 
Cumque modos, ut fert hominis persaepe voluntas, 
Natura rerum abstracta, discernimus ipsos, 
Sic illos Mente abstrahimus, tamen ut simul adsit 
Notities manifesta rei, suspensaque tantum, 
Cuius hic est modus, et sine qua modus esse nequiret. 
Iam fortasse rogas, quanquam nimis immemor, utrum 
Extendi fit Materiae natura, modusne? 
Quid dubitas? Quod quaeris habes. Age consule normam. 
Scilicet hoc fieri nequaquam posse probatum est, 
Ut quis Materiem, quantumvis abstrahere audax, 
Ingenii summo pertentet acumine, quin rem 
Cogitet extensam, aut constantem partibus extra 
Se positis. In ea prius est nihil. Inde sequuntur 
Omnia. Materiae non ergo e dotibus una est, 
Non modus aut ramus quidam; natura sed ipsa 
Extendi. Atque adeo si Mens dos esse putetur 
Materiae, dos extensi est, ramusque modusque. 
Propterea quoties Mentem meditaris, oportet 
Se tibi res quaedam meditanti extensa repente 
Offerat: ut ramus truncum arguit, atque modus rem. 
Verum conscius est hominum unusquisque profecto 
Ipse sibi, propriae dum lustrat singula Mentis 
Officia, et quaerit quid sint, quo-ve ordine fiant, 
Extensi nihil obversari. Scire laboro 
Ac meditor tacitus, quaenam sit primula rerum 
Agnitio; quid iudicium; quid roboris insit 
Omni argumento, qua vi pervincere possit, 
Ac domitare animum, et trahere in sua iura volentem: 
Immemor extensi confestim haec omnia praesto. 
Nunc dubiam certa, et falsa discernere veram 
Notitiem cupio, qua se ratione vicissim 
Impugnent; quid opinari, quid credere, scire, 
Sint in se; quid sint etiam affirmare, negare: 
Dividuum procul est a me, penitusque recessit. 
Praeterea quid sit, quod amet se se ipsa voluntas 
Praecipue ac semper, quod se se ante omnia ponat, 
Et felix velit esse: quid hoc quoque deinde sit, esse 
Felicem aut miserum, et fieri, se indice, talem: 
Unde quis invideat; laudem venetur; honores 
Ambiat; imperium affectet; parere recuset, 
Aut indignetur; contemptum, oblivia, probra, 
Morte sibi peiora putet; sine nomine vitam 
Vitalem neget esse, aurae captator, et ardens 
Sera immortalem iaculari in saecula famam; 
Quid sit ab incoepto nunquam desistere velle; 
Iudiciis aliena suis postponere; pravum, 
Mendacem fieri, deceptorem, atque malignum; 
Assentatores prae veris ponere amicis: 
Haec ego dum reputans, et me contractus in ipsum, 
Heracliti oculis lugens considero, nulla 
Corporis extensi feriunt vestigia mentem. 
Scilicet arguitur propriis erroribus ipsa 
Nobilitas animi. Cernis, dulcissime Quinti, 
Et Mentem nostram, et nostrae: molimina Mentis, 
Extensi non esse modos; omnique vacare 
Materia: sine qua cognoscier illa fatendum. 
Ergo Materiae virtus primaria non est, 
Ut simul extendi, simul et cognoscere possit; 
Qualem haec monstra putant, infensa Deoque sibique. 
Nec, veluti sonus ac lumen, color atque figura, 
Aut gemini ex una venientes arbore rami, 
Extensi ratio, atque animi vis ipsa putentur; 
Sed quasi naturae duplices pugnare vicissim 
Dotibus adversis: quarum altera semper agatur, 
Altera semper agat; labentibus altera constet 
Particulis, habeat nullas in se altera partes. 
Sunt in Materia nobis impervia sane 
Plurima, quaeque aciem Mentis, qua cuncta tueri 
Conamur, fugiant. Etenim finita potestas 
Ingenii, non assequitur quaecunque per omnes 
Materiae nexus et vincula particularum, 
Confieri possunt: quare in caligine densa 
Progredimur saepe, ac veluti nictamur in umbris. 
At si, cuique rei quae dotes funditus insunt, 
Haud scimus plerumque, licet cognoscere saltem 
Queis careat. Nos forte latent primordia flammae: 
Ast ea compertum est aqueis distare figura 
Inque figurarum solo discrimine poni, 
Quidquid aquae aut ignis proprium est. Miracula nondum 
Omnia Magnetis perspeximus: at mihi certum est 
Magnetem non esse animal; nec amoris ab aestu 
Ferratas trahere ac secum vincire catenas. 
Cur et ab Arctoo declinet cardine Mundi 
Solis ad occasum, mox et conversus ad ortum 
Paulisper, res est etiamnum ignota; sed illud 
Materiae subtilis opus toto Orbe fluentis, 
Et non ventorum scimus. Quadrare rotundum 
Nemo potest: at quadratum differre rotundo 
Id norunt omnes, quidque ex utroque sequatur. 
Sic a Materia Mentem seiungimus; etsi 
Non omnes liquido vires utriusque patescant. 
Adde, quod has etiam discrimen segregat ingens; 
Libertas. Etenim constantes omnia ferri 
Corpora per motus, aeternum subdita legi 
Perpetuae, propria sine cognitione, fatetur 
Quilibet. Ast homini nota est sua cuique potestas, 
Aut nihil aut aliquid, sive hoc sive illud agendi. 
Ecquis enim quoties secum deliberat anceps 
Quid faciat, vel consilium solertis amici 
Flagitat, ac tandem quid sit facturus apud se 
Decernit; quis dum rogat, aut horratur et urget; 
Dum laudat bene gesta virum, male gesta severus 
Arguit, ac meliora iubet; dum praemia ponit, 
Et poenas meritis; si quid peccaverit ipse 
Excusare palam, ne qua sons audiar, et clam 
Emendare parat, quia facti cura remordet, 
Neglective pudor; dum cuncta negotia curat, 
Fungitur Officiis, morum sibi iusta, suisque 
Dogmata constituit; quis demum talia praestans 
Non libertatem se persentire, fruique 
Iure sui arbitrii, non externa domitum vi 
Testatur, vereque probat? Nec publicus error 
In genere hoc hominum esse potest consensus, et una 
Cunctorum vine ratio: sed conscia veri 
Lux et Naturae radius. Quippe omnia frustra 
Haec, atque insulse fierent, si compede dura 
Vinctus homo, ac praeceps ageretur: ut acta moveri 
Materies, qua parte impulsa est, cogitur omnis. 
Sic neque praeclaris formandi legibus essent 
Conventus populorum; aliqua nec civibus arte 
Inspirandus amor Patriae, flectendaque corda 
In commune bonum. Magni gens fluminis instar 
Quaeque foret; quod non monitis, precibusve, minisve 
Vincitur; ast humiles insano vortice ripas 
Exsuperat, latisque audet se effundere campis, 
Proximaque iniectis vastare paludibus arva: 
Nequicquam aggeribus tentant fraenare rebellem, 
Indocilesque iubent alveo se condere fluctus. 
Nec disciplinis etiam exercenda Iuventus 
Praeceptisque bonis; at vitis more colenda, 
Arboris aut tenerae, paries quam pandit apricus. 
Nam lecto plantata solo, tantumque resecta 
Luxurie foliorum, ipsa vi denique Solis 
Ac terrae crescit; faustique a munere coeli, 
Nescia, progenerat fructus ramosque valentes. 
Ecquid enim Ratio sine libertate iuvaret? 
Cernere quid prodest quae conveniuntve nocentve, 
Si non illa sequi, non haec fugitare vicissim 
Nostri iuris erit? Tunc in mortalibus aegris 
Mens torperet iners, penderet vana supellex: 
Quippe ubi se multis deprensum quisque periclis 
Senserit, inque sua positam virtute salutem, 
Anxius inquiret quid agendum, animoque sagaci 
Versabit, quo se molimine protinus illinc 
Eripiat: sed si vis insuperabilis illum 
Praecipitat, vanis genium cruciatibus angit:  
Hoc ipso infelix, quod prudens; atque medelam 
In sese putet esse malis, ubi nulla medela est. 
Vana etenim, quae nil penitus prudentia possit. 
Inde Omnis pariter Sapientum gloria falsa, 
Magnanimum Heroum virtus, Regumque bonorum; 
Nec laudabilior, quam corporis inclyta forma, 
Sive decor vultus, aut florens viribus aetas. 
Atque adeo est homini Rationis inutile pondus, 
Imo aerumnosum, atque animis quasi sarcina nostris 
Qui libertatem praecelsaque iura negarit 
Mobilis arbitrii, quo praemia quaerere factis 
Possit, et hoc aevo quondam felicius aevum; 
Ille sibi anteferat vecors et secla ferarum, 
Quas Natura parens movet ac regit impete caeco; 
Et sua vivendo vincentes tempora plantas, 
Marmoraque et gremio Terrae: formata metalla. 
Namque geruntur uti par est, ignata profecto 
Quid sit Opus deceatve; sui nec habentia curam 
Irrita dum nobis, et sollicitudinis aegrae 
Infelix mater, Ratio est; dum vita labore 
Perpetuo detrita, heu! paucis occidit annis. 
Sensit, et haud dubitat tuus ipse Poeta fateri 
Libertate animos hominum praecellere; quamvis 
Damnaret leto: quare per Inane cadentes 
Ridiculo demens Atomos clinamine torsit. 
Irrisi satis. At per se cum libera poni 
Materiae pars nulla queat, mirabile dictu est, 
Qui Mentes e Materia conflaverit una, 
Nec, quae misceret pugnantia, viderit usquam. 
At mirabilius, quod, cum immortale per aevum 
Constantes faceret compacto e corpore Divos, 
Atque hominum forma sed limpidiore micantes, 
Humanas idem Libitinae sub iuga Mentes 
Miserit, impatiens propriae post funera vitae. 
Sed quanti modico perituram tempore Mentem 
Ille facit? Certe Mens est vilissima rerum 
Finibus angustis huius si clauditur aevi, 
Et moritur simul ac renuit decurrere sanguis. 
Nummus Alexandri longe praestantior ipso: 
Ille etenim, ceu flamma volans, conterruit Orbem 
Ac periit; cineres et nomen inane relinquens: 
Illius effigies etiamnum viva superstat, 
Nec teritur manibus tractantum, et secula vincit. 
Procumbis tanto Rationum pondere fractus. 
Gratulor ipse mihi, nec non tibi. Cernere Verum, 
Vicisse est. Atenim quaeris, Mens corporis expers 
Cum sit per sese, sociali corpore claudi 
Qui valet, extensis et partibus indere motum? 
Naturas tam dispariles quae copula iungit? 
Nam si corporea est, nequit ipsam apprendere Mentem; 
Si secus, haud ipsum potis est apprendere corpus. 
Huc iam appelle animum, totis huc auribus adsis, 
Et faveas: neque vana tibi haec spectacula sunto, 
His te adducebam, natura ut Mentis aperta, 
In nobis manifesta Dei argumenta videres. 
Maxima res agitur. Quae scilicet ante probavi, 
Ni fallor, tria sunt. Et corpora mente moveri, 
Hoc primum. Dein corporeis non partibus esse 
Conflatas hominum Mentes adeoque resolvi 
Natura non posse sua, sed vivere semper. 
Postremo, quaecunque iubet peragitque voluntas, 
Haec fieri plena cum libertate; nec ullo 
Materiae nexu, aut fato impendente coactas 
In quod agunt, at sponte sua prorumpere Mentes. 
Propterea, dum corpus habent atque organa sensus, 
Mercedem factis, aut poenam posse mereri 
Et post exactos vitae huius labilis annos, 
Immortale dari iustis ac sontibus aevum. 
Nec tamen e dictis solum haec tria ducere fas est 
At quae principio tantum libasse decebat, 
Illa recognoscas mecum, atque libentius audi. 
Scilicet ignorat mihi Mens, sibi credita qualis 
Machina sit; quanta momentorum arte regatur; 
Quam varie compacta, et miro condita textu: 
Attamen impellit cum vult, agitatque movendo 
Compagem; ac subito flectit, prout imperat, artus. 
Quod moveat, planum est causam prodire movendi 
Mentis ab imperio: verum id quod nescia praestet, 
(Nescia non motus quem praecipit ipsa, sed artis 
Qua fit et elicitur) liquido demonstrat adesse 
Causam quae regit effectrix; cui singula clare, 
Quae mihi sunt ignota, parent; cuiusque voluntas 
Adspirare meae non desinit; et valet illos 
Cum iubeo, motus quibus est opus, indere membris. 
Ecquis enim Orator facturus verba repente 
Cogitat, aut qua vi pulmonibus aera iactet 
Expressum, ut pulso resonantem gutture reddat, 
Quem spirare silens, et mutum halare solebat? 
Aut queis disponenda modis sit daedala lingua  
Lingua figuratrix verborum, opifexque loquelae; 
Dentibus ut fractam vocem, illisamve palato. 
Terminet inflexu fingens moderetur euntem; 
Naribus et labris formandam saepe relinquat: 
Quosque, id fiat uti, sit opus contendere nervos? 
Quin taceat, si tanta prius molimina secum 
Debuerit versare animo, quam tollere vocem. 
Currere fert animus; curro: sed quid sit agendum 
Interius, velox ut curram, nescio prorsus. 
Ast alia ratione tamen mihi membra moventur 
Currenti, quam si sedare incedere vellem: 
Sed quae vis morum acceleret reprimatve, neque unquam: 
Hoc didici, nec me speravi discere posse. 
Ignoro penitus, reque ignorare fateris, 
Quantum animae, quot particulas, per quosve canales 
Et quibus e cellis, et quo moderamine mitti 
Expediat, Satis est ad nutum stare paratam 
Materiem; atque suo, quantum in se est, munere fungi. 
Cum volo, cum iubeo, mihi subdita machina paret: 
Nec scit quid iubeam; neque ego, qui iussa facessat. 
Sic, ubi res aliquas meditari forte lubebit, 
Praesto sunt optata mihi simulacra; videndum 
Se facilis praebet, subitoque arcessitur Orbis. 
Conspicio simul et coeli fulgentia templa, 
Et maria, populos, urbesque et viscera Terror. 
Qualis, uti perhibent, herbis et carmine diro 
Saga potens Erebo pallentes evocat umbras: 
Conveniunt Manes, spectacula vana, rogantis 
Ante oculos nec se magicis subducere possunt. 
Artibus: usque adeo iussus venerantur aniles. 
At mihi cum pariter Mundi totius imago 
Protinus obvia fit, nec qua: sit tanta potestas 
In cerebro, nec qua cerebri regione creentur, 
Quo-ve modo spectra haec, novi nec pingere possim 
Ipse manu, nec tota oculis percurrere vita 
Tot rerum species, intus quas cernere promtum est. 
Tuque etiam, cum te ipse moves, tunc Mentis easdem, 
Expertus tenebras ignota iubentis, idemque 
Corporis obsequium, pariter maiore iuvaris 
A causa; quae suppeditar quod nec dare posses 
Ipse tibi, iussusque tuos, tuaque organa callet, 
Succurrens inopi; viresque ac robora praestat. 
Atque ita, cum magna circumspectante corona, 
Saltndo volucresque pedes et brachia iactas 
In numerum, sequerisque modos et plectra canentis, 
Tunc tua multivagos motus, agilesque choreas 
Attente moderans multa mens arte gubernat: 
Quod tamen interius geritur, dum dirigis artus, 
Et lusus arcana tui miracula nescis; 
Exerces summo domitum tibi Numine corpus. 
Mens igitur cunctis praesit communis oportet; 
Corporis arcanos quae possit adire recessus, 
Et latebras anima: facilique impellere nisu 
Quidquid erit promtum ad nutus, et rite paratum; 
Ut simul optati possint erumpere motus. 
Illius efficere est, nostra est optare facultas. 
Talia si vero praesensque potensque requirunt 
Numinis auxilium, credes nil Numine egere, 
Quae nobis etiam nec percipientibus, imo 
Saepius invitis, hoc nostro in corpore fiunt; 
Queis tamen et finis suus est et provida causa? 
Hoc Numen, Quinti, Mentem cum corpore iunxit 
Quae nulla per se poterant ratione ligari: 
Foederis et sequimur leges, quas foederis auctor 
Instituit; geminis hominem constare iubendo 
Naturis: ut Mens per se discernere Verum, 
Per sensus res corporeas apprendere posset, 
Et capite ex utroque suum Mundique parentem. 
Nam quis non videat, finitae si breve corpus 
Subiicitur Menti, Mens quanta sit illa, supremo 
Quae regit arbitrio vastum quem condidit Orbem? 
Non poterit sine consilio tam Parva moveri 
Machina, tam fragilis; te iudice, tanta regetur 
Mentis inops! Credant Epicuri de grege porci. 
Nempe novo cultu campum domiturus arator, 
Protinus agresti non credit semina fundo: 
Sed prius hirsutos vepres, dumetaque passim 
Diruit avellens; tum crebro vomere frangit 
Indocilem glebam, et rastris contundere tentat. 
Sic ego paulatim, spinas tua pectora circum 
Enatas, argumentis exscindere conor; 
Ne segetem emittant vivaci e stirpe nocivam; 
Ac vetus intacta radice repullulet error. 
Tunc meliore solo consurgent semina veri. 
Tunc et sinceros tibi cognita pandere vultus 
Incipiet, vindexque sui natura parentis, 
Decutiet fucum, quo gens incredula pinxit 
Invitam, et clare dominum confessa loquetur. 
Humanam idcirco, quae nobis intima, mentem 
Ante oculos posui; quiddam ut consistere scires, 
Materiem supra, quod eam regat. Inde probatum est, 
Mentem illam effigiem mentis tantum esse supremae, 
Quae moveat mundi partes, et simplice nutu, 
Invalidam per se ac per se motoris egentem 
Materiam, formas convertere possit in omnes. 
Iam tibi nota tuae patet excellentia mentis, 
Quam deturparat malesuado carmine vates, 
Indignans in se quidquam haud mortale putari, 
Invisumque ipsa fugiens in imagine numen. 
Sed cupit ille mori frustra, cui vivere fatum est. 
At vero te bruta movent; quae tota resolvi 
Cum pereunt, nec materia quid magus habere 
Et canis, et possum, vel si lubet, ipse fateri. 
Haec itaque obiectas fidens, ac saepe reponis, 
Esse illis animam nostrae similemve, parumve 
Dissimilem; per quam si non sublimia rerum 
Scrutari, tamen haec valeant cognoscere saltem, 
Quae sibi conveniunt, generique et idonea vitae. 
Quippe recordari, sentire, audire, videre, 
Olfactu, gustu, res et secernere tactu, 
Et fugere atque sequi cernuntur, et artibus uti; 
Internosse suis etiam medicamina morbis, 
Et varias inter legere hanc, quae proderit, herbam: 
Inde voluptatis sensu pariterque doloris, 
Laetitia et luctu, spe vel formidine tangi; 
Sic et amore et amicitia, stimulisque vicissim 
Irarum atque odii: varioque cupidinis aestu 
Currere ad illecebras; ultroque ac sponte moveri; 
Insuper et morem gerere et mansuescere cultu; 
Blanditiis delectari, et parere flagello. 
Hinc aliquas vitiis, aliquas virtutibus olim 
Insignes dixere feras; hominique fuisse 
Primitus exemplo, atque opera ad complura magistras: 
Ut canis occultum silvis deprendere damam 
Nare sagax, et odora sequi vestigia praedae, 
Venari docuit. Super hoc miracula narras; 
Quo desiderio, qua sollicitudine raptus 
Amissum perquirat herum, tandemque reperto 
Gestiat exsultans; custos quam fidus et audax 
Credita terrifico latratu limina servet; 
Arceat a stabulis furesque luposque rapaces; 
Atque vagas prudens reddat praesepibus agnas: 
Tum come ipse viae, quoties benefacta rependens 
Aggredientem armis irruperit acer in hostem; 
Aut occisorem morsu patefecerit ultor. 
Nam cur dissimulem vulgo quaecunque feruntur? 
Forte etiam insidias vulpes, artemque latendi, 
Perque canaliculos fodiendae subtus arenae 
Monstravit, fecitque viam ad quaerenda metalla; 
Unde homines docti coeperunt viscera terrae 
Rimari, excisosque manu subvertere montes. 
Et, nimis ah! nisi nos odiis acuisset ad arma 
Ipse furor, stragem violens lupus atque ruinam, 
Magnanimusque leo docuisse praelia belli. 
Prosilit ad praedam rapidus leo, Caesar ad orbis 
Imperium: finis, fateor, diversas utrique; 
At non dissimiles pugnae; labor unus et idem, 
Quo coenam fera, quo regnum sibi comparat heros. 
et quid non elephas, quid mimo simia gestu 
Non praestat; vafra et feles; saltator et ursus? 
Lucifuga enutrit truncatos noctua mures, 
Ne fugiant; praedamque sibi gnatisque saginat. 
Paxillos in aquam primus defigere Castor 
Instituit, laribusque inimicum avertere flumen, 
et ligna intrito atque intritum iungere lignis; 
Arboris excisae trunco mandare cavato 
Invalidos foetus; et pro temone relicti 
Summa tenens rami, stagnis deducere lembum. 
Sic paleis limoque casas firmare madentes, 
Nidificans alte, praenuntia veris, hirundo. 
Nec minus impatiens hiemis gelidaeque pruinae, 
Quae comes hic migrare solet philomela quotannis, 
Auribus ingeminans nostris mirabile carmen, 
Impulit humanas apta ad modulamina voces. 
Callida quin etiam dum tendit aranea laxos 
In foribus casses, internectitque sagenam, 
Retibus et pisces et aves captare dolosis 
Admonuit: telas eadem, vel texere pannos, 
Cum trabibus saxisve sedens, et fornice tecta 
Stamineo, laqueos fundabit utrinque tenaces, 
Ac stipata premens strinxit sine pectine fila. 
Caetera quid referam? Quanto formica labori 
Mensibus incumbat calidis, tectoque recondat 
Provida congestas hiberna in pabula messes; 
Erudiens mortale genus, tardamque pigrorum 
Desidiem increpitans hebetemque ad munia sensum? 
Cernis, ut uvidulos libans apis aurea flores 
Decerpit lentum humorem, et salsugine dulci 
Telluris medicatum adipem, pretiosaque coeli 
Munera, purpureis sparsim gemmantia mappis; 
Et rorem exsugit, quem concoxere tepentes 
Primitiae radiorum, et blanda exordia lucis. 
Inde domum revolat spoliis fragrantibus uda, 
Serpylloque thymoque gravis, praedaque superbit. 
Tum lectas partitur opes; sexangula primum 
Horrea ductilibus ceris, cratesque favorum 
Per forulos et cancellos quincunce polita 
Aedificans. Credas musivum opus, ordine comptum 
Daedaleo; Euclidisque omnes didicisse figuras, 
Fabrilesque diu docilem excurrisse per artes: 
Sic ad libellam concinne, sic ad amussim 
Cuncta; cavis adeo vaginis limpida forma est 
Et nitor; ingeniumque et mira industria lucent. 
His tandem dites epulas, praesaga futuri, 
Condere amat: cum tristis hiems nudaverit orbem, 
Omniaque ingrata torpedine capta iacebunt, 
Melle suo tacitos inter saturanda penates. 
Praeterea, si quae latebris peraguntur in illis 
Investigare est, quot erunt memoranda? Fovetur 
Publica res; fraternus amor, mens omnibus una. 
Sunt mores apibus, sunt iura, ducemque sequuntur, 
Et sua quemque manent obeunda negotia civem. 
Est quoque militiae labor ac decus; arma capessunt 
Pro patria exiguisque focis: sunt agmina saepe 
Missa colonorum, nova qui procul oppida condant; 
Et gentis leges, ritus, nomenque propagent: 
Quid maius meliusve hominum sapientia praestat? 
Quondam inter milvos fuit audacissimus unus, 
Imbelles antehac solitus vexare columbas. 
Hic tandem, aut fato, aut famae melioris amore, 
Dedignatus aves timidas praedamque fugacem, 
Alituum regnantem aquilam ad certamen iniquum 
Provocat, et rostro et penna bis terque lacessit. 
Sprevit principio malesanos alitis ausus, 
nec minus incoepto per nubes illa volatu 
Institit: at reducem rursum temerarius urget, 
Plumaque avulsa circumfert ore tropaeum. 
Plus aequo tunc visa sibi tolerasse, procacem 
Occupat, et vitae parcens, in rupe relinquit 
Implumem. Hic quid agat? Non occubuisse pudori est. 
Non animos posuit tamen; at nudatus et algens 
Ulcisci meditatur. Ibi sub tegmine quodam 
Vermiculis pastus, simul artus nutrit et iras; 
Dum redeat vigor, atque levis reparetur amictus. 
Adfuit exspectata dies. iuvat ire per auras, 
Magnanimumque nimis, si non vi, at fraudibus hostem 
Debellare: dolo virtus se victa tuetur. 
Pons erat undarum conflictu exesus et annis, 
In medioque, trabes corrosas inter, hiatus: 
Hunc sibi pro laqueo, pro retibus eligit ultor, 
Vindictaeque locum, si qua fortuna iuvabit, 
Destinat. Ingreditur primum pedes, utque capacem 
Agnovit, caute tentat penetrare volando; 
Inde iterat praeceps, ac totis concitus alis. 
Quod cum saepe, diuque, omnique ex parte probavit, 
Erigitur coelo, et victricem quaerit in auris. 
Ergo insultanti similis se se obvius infert 
Indignanti aquilae: venit ipsa, paratque rebellem 
Aut iterum spoliare, aut iustae tradere morti. 
Ad notum refugit vafer insidiator hiatum: 
Et vix transiliit, cum desuper impete rapta 
(Urget enim caecus furor et spes proxima praedae) 
Angustum in spatium ruit, atque impingitur ultro 
Infelix aquila, et pennis luctantibus haeret, 
Corpore dimidio iam praetergressa meatum. 
Advolat e latebris milvus, poenamque reposcens, 
Vellicat elisae plumas, ultusque recedit. 
Ipse ego ne videar, dum causam impugno ferarum, 
Dissimulare aliquid, sive extenuare canendo, 
Arma tibi indulsisse velim; nova protinus arma, 
Unde accedat honos et crescat gloria genti 
Quadrupedum. Vidi qua turbidus ire Danastris 
Incipit, ac patulos Dacorum adlambere campos, 
Ucrania in pingui, qua non felicior olim 
Terra fuit, dum bello acres habuere Cosaci, 
Nunc stat iners nulloque exercita vomere tellus; 
Vidi belligeras acies et castra ferarum, 
Queis color haud cunctis unus; nigrantia terga 
Sunt aliis, fulvaeque aliis per corpora setae; 
(Baubaces patria dixerunt voce Poloni) 
Vulpinum genus; innocuo ni vivere pastu 
Mos esset, penitusque animanti ignoscere praedae. 
Nam virides populantur agros, specubusque profundis 
Suffodiunt; ac de latebris et gramine certant. 
Quales inter se populi quos flumine magno 
Dissociat Rhenus, campos et littora propter 
Bella gerunt: acui totas hinc Gallia vires, 
Atque illinc toto Germania robore pugnat. 
Ergo ubi villosas pecudes excivit ad arma 
Laudis amor verus, et vincendi caca libido, 
Plebem iracundam vomit undique terra cavernis. 
Ocius ecce fremunt: vasto micat aequore miles 
Agminibus primum sparsis atque ordine nullo; 
Tum varias ineunt, certo rectore, cohortes. 
Utraque in optatis metatur castra viretis, 
Expanditque suos acies adversa maniplos: 
Quin et utrinque pares animos, eademque videres, 
Non sine terrifico strepitu, praeludia pugnae. 
Ut Mars accensus cantu, signumque ululatus, 
Ceu tuba rauca, dedit; concurritur impete magno, 
Miscenturque agiles turmae; furit hostis in hostem 
Discolor, effusoque madens rubet herba cruore: 
Spesque metusque modo hanc, modo partem deserit illam. 
O quot solertesque dolos et fortia facta, 
Observantum oculis adimit certaminis horror! 
Altera pars tandem fato meliore triumphat: 
Victa fugit, secura procul sibi pabula quaerens. 
Nec sequitur fusam, at deserta cubilia victrix 
Occupat; et partis grassari gaudet in arvis. 
Verum in captivos, Dominorum provida miras 
Saevitia exercet poenas: maesta agmina condunt 
In foveis, coguntque omnes servire per annos. 
Atque ubi tempestas bruma veniente rigescit, 
Et complenda monet secto cellaria foeno, 
Protinus ad messem ducunt servata ferendam 
Mancipia; inversisque solum premere atque supinis 
Corporibus, tum crura iubent attollere sursum, 
Quatuor erectis perstent ut gramina palis: 
Inde onerant caudaque trahunt animantia plaustra, 
Erasoque vias miserorum tergore verrunt. 
Ignescat quantus brutis animantibus ardor 
Gignendi, miramur item; quae prolis alenda 
Cura sit, ac matrum pietas; ut quaeque pericli 
Vix memor, imparibus concurrere viribus audax 
Non dubitet, nidos servans, hostemque lacessat, 
Nil sibi, cuncta suis metuens. Hoc tempore sexum 
deponunt, versantque animos in corde viriles, 
Femineasque iras acuit prope mascula virtus. 
Nec vero mutas, atque omni voce carentes 
Credibile est: etsi nobis incognita vulgo 
Seu quae verba sonant, seu quae sunt edita verbis 
Nam cur alituum cantus, stridoreve colubri, 
Cur hinnitus equi, cur silvestres ululatus, 
Turturis et querulum murmur, strepitusve cicadae: 
(Vociferantur enim cunctis animalia terris) 
Cur, inquam, nil significent? simul atque leonem 
Rudentem audieris, faucesque aperire cruentas 
Videris immani rictu, et quatere ilia cauda, 
Arrectaque iuba furibundum ac torva tuentem; 
Quid tunc horribilis meditetur bellua, nosti. 
Audimus mugire bovem, latrare molossum; 
Nec sonus est illis semper, nec spiritus idem: 
Sed quo quisque modo sentit, sic exprimit ore. 
Nempe aliter pullos in opima corte vagantes, 
Ocius expansas revocat gallina sub alas, 
Inclamans, coelo visus cum desuper alto 
Milvus edax; aliis arcessit vocibus illos, 
Laeta putres inter stipulas cum forte latentem 
Unguiculis agitans, detexit farris acervum, 
Ad lautamque dapem sparsos invitat alumnos. 
Nonne et cum saturae redeunt ad claustra bidentes, 
Cedere gramineo monuit quas Hesperus agro, 
Balantesque ferunt sitientibus ubera natis, 
Respondent agni? Genitricem voce salutant 
Quisque suam; tot enim nunquam est in matribus error: 
Accedunt celeres, et flexo lactea potant 
Dona genu, buccis avidi mulgere tenellis. 
Est igitur pecudum generi generique volantum, 
Omnibus atque feris, quae spirant aeris auras, 
Est aliquis propria veniens ab origine sermo; 
Qui satis est, certisque fovet commercia signis. 
Ergo notities, atque experientia rerum, 
Quae victum et sobolem spectant, ais, optime Quinti: 
Ergo victum et sobolem spectant, ais, optime Quinti: 
Ergo animus; nostra qui non tibi mente videtur 
Inferior mage, quam rubro sunt rufa colore, 
Aes auro, saxum gemma, frondentibus ornis 
Gramina, et albescens ignito Cynthia Phoebo. 
Nam minus aut maius rerum non dividit usquam 
Naturas: nec tam exiguo contraria distant 
Inter se spatio, quale est nos inter et illas, 
Haud secus ac nascens alieno in cortice museus, 
Radicesque suas habet exilemque coronam, 
Frondesque fructumque gerit velut ardua quercus. 
Et qui vix tenues elabitur inter arenas 
Rivulus, ac minimo divertit saepe lapillo, 
Non minus Oceano proprias quondam inferet undas, 
Quam fluviis hinc inde tumens nivibusque solutis 
Flumen Amazonium, quod vasto gurgite currit 
Andibus ex altis, ac centum regna pererrans, 
Ipsum etiam pelagus, quo se ingerit, esse videtur. 
Ergo incorporeae frustra Sophus usque laborat 
Formare effigiem mentes. Quod si quis abundat 
Materia efficiat Mentes. Quod si quis abundat 
In nobis, quo bruta carent animalia, sensus, 
Et quem ideo rationis amem iactare superbo 
Nomine; causa fuit felicior undique nexus 
Principiorum. Etenim cata vulpes arte videtur 
Ac simul ingenio reliquis excellere brutis; 
Nec tamen alterius naturae est. Sic homo vulpem 
Exsuperat, meliore luto praecordia gestans 
Ficta, at ficta luto; forma praestantior, idem 
Natura; quae nos cunctis animantibus aequat. 
Sic loqueris; multi sic tecum saepe loquuntur. 
Ne tamen inde putes actam rem; dictaque vulgi 
Ad Sophiae veras potius mecum exige leges. 
Si non externis tantum dubiisque profecto 
Indiciis mira haec brutorum gesta tenerem; 
Intima sed penetrans naturae arcana ferinae, 
Quidquid eo latet atque agitur sub cortice, nossem; 
Atque ut gestorum sum conscius ipse meorum, 
Abdita sic etiam brutorum sensa viderem; 
Quod censes, propria victus ratione, faterer; 
Esse animum brutis nostro fortasse minorem, 
At similem, et distare gradu non amplius uno 
Tum, quae de nobis ac nostra mente probavi, 
De brutorum animis et rite probata putarem: 
Nempe incorporeos, immortalesque vocandos. 
At tu exemplorum tanto molimine quidnam 
Te vicisse putas? Aliquid quod cogitet, esse 
Corporeum? minime. Siquidem inconcussa manebunt 
Argumenta quibus modo rem, quae cogitat et vult, 
Corporis expertem, atque ideo necis esse probabam. 
Ergo, si velle et cognoscere bruta probasti, 
Obtinuisti adeo brutis animantibus esse 
Quiddam incorporeum, nostris maiusve minusve 
Mentibus, at simile omnino; cui scilicet aevum 
Ex vi naturae nequit immortale negari. 
Sed non id statuis, quod tu statuisse volebas, 
Funditus humanas leto evanescere mentes, 
Utpote materiae lusus fragilesque figurae, 
Ex quibus exoritur certa ratione movendi, 
Cognitio vel amor: quin haec eversa relinquis. 
Huius nempe tui vitium est sermonis et error, 
Quod duo fidenter veluti certissima ponas, 
Quae se non ullo naturae lumine produnt. 
Esse animum in brutis, qui noscat et optet, eumque 
Mortalem. Alterutrum credas, per me licet; ambo 
Non licet. At neutrum potis es monstrare neganti. 
Bellua tota perit, clamas; concedere malim: 
Sed si Pythagoram sequerer, vel Gymnosophistas, 
Atque ferarum animos aboleri morte negarem, 
Et nova perpetuo nascentum in corpora ferri; 
Aut asservari vellem, dum prisca resumant; 
Dic, oro; qui me falsi convincere posses? 
Quo te argumento, Quinti, natura iuvaret? 
Haereres; ut in hoc puncto Lucretius haesit. 
Haud magis est notum, quanquam vulgare, quod urges; 
Esse animum in brutis. Forte est: haud ipse negabo: 
Namque vetat ratio, nisi clare falsa negari. 
Forte etiam non est. Video, tu protinus inquis. 
Gesta vides, fateor; gestorum cernere causam 
Non potes. Haec sola rationis luce videnda est, 
Non oculis. Oculi referunt persaepe rotundum 
Quod re quadratum vera; persaepe colores 
Affingunt rebus, qui non sunt: ut modo nubes 
Depictas, geminum cernunt modo in aethere solem, 
Caeruleos montes, et ponti mobilis undam 
Nunc viridem, nunc purpuream. mendacibus ergo 
Diffide. Hoc agitur; quos edit bellua motus, 
Num veniant e principiis extrinsecus haustis, 
Organa ad hos usus fabrefacta moventibus; ut cum 
Altus habet nautas nocturno tempore somnus, 
Vi sola regitur ventorum structa carina; 
Nimirum prout hos in vela parata receptat: 
An velut in nobis e principio intus agente; 
Ut cum pervigilat rector, nautaeque laborant, 
Et varie flectunt, prout imperat ipse, carinam. 
Scimus enim nos hac penitus ratione moveri, 
Dum scimus nos percipere ac sentire; nec illa 
Esse potest in re dubium. Nunc aequore in alto 
Prospicimus geminas excelso e littore cymbas; 
Procedunt una; varium nihil inter utramque 
Detegitur, nec suspicio est, tum iudice sensu, 
Internam huic, illi externam causam esse meandi: 
Cum propius venere tamen, se se explicat error; 
Altera nam remis impellitur, altera vento. 
Causa igitur non est omnis, quae causa videtur: 
Et sensus ratio iudex, non serva profecto est. 
Sic hominem atque feram causae disiungere possunt 
Motrices, quamvis eadem videatur et una: 
Quod satis est, ut sit dubio locus, et mora nostris 
Iudiciis. Nam notus homo, fera cognita nondum. 
Quod facit haec promtum est; factorum quae sit origo, 
Non liquido scimus. tu coniicis esse timorem, 
Aut desiderium; quoniam dat signa timoris, 
Ac desiderii: et properas hoc dicere, quamvis 
Nec certo constet, nec rem perpendere cures: 
Ast hominem quassante metu atque cupidine ferri, 
Non tantum hoc signis, quae sunt fallacia saepe, 
non coniectura nosti; sed conscius ipse es. 
Quod te igitur spectat tibi notius, et mihi, quod me, 
Quam quod equum aut felem. de te ergo iudicium fer, 
Ex his quae te nostri; non, quod tibi probro est, 
Felis ab exemplo, cui te componere mavis. 
Imus ad ignotum per cognita: sed tibi, Quinti, 
Rebus ab ignotis ad notas ire libido est. 
Siccine legitimus Logices pervertitur ordo? 
Siccine per tenebras optatum lumen aditur? 
Pluribus hinc adeo verbis iam parcere possem: 
Nam subito ruit obiectum et canescit in auras. 
Sed quia te rapiunt sensus, atque in tua dicta 
Vulgare ac promtum est facili descendere clivo; 
En totum tibi Cartesium validasque cohortes 
Cartesii opponam: forsan dubitabis, et ultro 
Dices obscurum, quod apertius ante putabas; 
Si facile, ut spero, exponi miracula possint 
Omnia brutorum, quae praestantissima ducis, 
Organicam per vim, molimine mentis adempto. 
Sed cum te moveant, ratione potentius ipsa, 
Rebus ab externis quae passim exempla petuntur; 
Exemplis etiam tecum certare lubebit. 
Dic igitur. Quoties nostris tractatur in hortis 
Herba manum fugiens, a sensu nomen adepta: 
Nonne reluctari indignans ac nolle videtur, 
Et, quasi contactu violatam, stringere frondem? 
Usque adeo, ut si instes, importunusque sequaris, 
Contrahat in se ipsam ramos aversa dolentes, 
Et properet capite in terram procumbere flexo; 
Donec destiteris vim tandem inferre molestam: 
Tumque resurgentem miraberis, omnia rursus 
Pandentem folia, et revirescentem ore sereno. 
Huicne voluptatis sensum, sensumve doloris, 
Huicne animum nostri similem dabis? Organa tantum 
Miris apta modis, atque arte instructa magistra: 
Unde fit, ut sparsus fibris ac frondibus humor, 
Quo tenerae constare solet vigor ac decus herbae, 
Appulsu minimo pluviae, baculive manusve, 
Cogatur revocare gradum, venasque relinquat 
Exsangues: illo convulsos impete nervos 
Et replicata vides folia; hinc subsidere planta 
Cernitur, et simulare fugam timidumque pudorem. 
Observasti hederis, nec non et vitibus inter 
Pampineas frondes nasci prostantia fila, 
Quorum ope debilibus provisum est undique ramis; 
Ut possint humiles alieno assurgere fulcro. 
Ni faciant, reptare solo cogentur, et aura 
Privari, et pedibus calcandum extendere truncum. 
Ergo si paries iuxta, palusve vel arbos, 
Continuo tendunt illuc, digitosque patentes 
Producunt, fulcrum amplexae, vinclisque ligantur 
Intortis; nec quae semel arripuere, remittunt; 
Donec adhaerentes ad summa cacumina crescant. 
An sua Mens hederae, sua viti est? Attamen illa 
non sine consilio et recta ratione geruntur. 
Quaedam hederae, quaedam viti mens tale paravit 
Subsidium, infirmisque manus et brachia prudens 
Attribuit, certos provisum munus in usus. 
Quidni etiam plantas animantes esse putaris? 
Scilicet hoc quoque idem permulta legumina praestant. 
Nam cicer, et sumtu Lucullis empta superbo 
Pisa, fabae et graciles, longoque cucurbita collo, 
Cum nihil inveniunt, ipsae sibi mutua praebent 
Auxilia, et ramos tenues utcunque maritant. 
Haud secus ac pecudes in aprico gramine campi, 
Cum fervet succensa dies glomeramine facto 
Summissum caput alternis a sole tuentur; 
Et socia in sociae solamen quaeritat umbra. 
Quin si forte inter lupulos caput exerat ulmus, 
Illi in circuitu succrescent, corpore primum 
Erecto, et se se tollent; mox quisque recedens 
A perpendiculo, caput inclinabiit ad ulmum, 
Inde sibi columen sperans. Distantia motu 
Vincitur obliquo, et iugi conamine tandem 
Perveniunt cuncti: simul apprendere, volutam 
Ordiri subito, spirisque tenacibus arcte 
Constrictum norunt celeres involvere truncum; 
Et simili tandem correptos compede ramos 
Illaqueant: tegitur peregrinis frondibus arbor. 
Admiranda tibi nonne haec solertia plantae? 
Sic quoque progreditur caecis radicibus ilex, 
Succus ubi melior, pinguesque uligine glebae 
Pabula sufficiunt; loca prudens arida vitat, 
Scrupus ubi, multoque infelix glarea topho: 
Tunc qua liberior patet aer, brachia tendit; 
Ac properat summum in silvis efferre cacumen, 
Vitales ne praeripiant quibus indiget auras. 
His ergo Veteres cum rebus inesse viderent 
Artem aliquam, passim genios sparsere latentes, 
Qui regerent, motumque darent, vitamque foverent. 
Iuppiter hinc coelo datus et Saturnia Iuno, 
Vulcanus flammis, terrae Berecynthia mater, 
Oceano Neptunus et aequorea Amphitrite, 
Dis quoque visceribus terrarum, Hecateque triformis, 
Et segeti fecunda Ceres, vitique Lyaeus; 
Quin et sideribus miro sic ordine motis, 
Ut nunquam officio desistant, apta dederunt 
Numina; sic etiam soli quo cuncta foventur, 
Aurigam, currumque, immortalesque quadrigas; 
Arboribus Dryadas, fluviorum Naiadas undis, 
Pratis ludentes per gramina laeta Napaeas, 
Tum Satyros silvis, et turpia numina Faunos. 
Haud aliter multis animans magnesia quondam 
Visa silex, traheret quod grandia pondera ferri; 
Suspicioque fuit sensus et amoris in illa. 
Nam quis non stupeat, grave condensumque metallum 
Currere in amplexus lapidis; fierique vicissim 
Magnetem, atque alio saturari denique ferro? 
Necdum etiam gemino suspendi cardine mundi, 
Altera ceu tellus esset, parva orbis imago, 
Cognorant; nec vis in ea comperta polorum; 
Nec coeli latera ostendens in pyxide, classes 
Decebat pelago et supplebat sidera nautis. 
Succina quid referam, paleis onerata perinde 
Eminus allectis? Inter duo corpora plana 
Sponte sua surgens oleum, hoc velocius altum 
In culmen properans, quo fit vicinius illi? 
Tum lymphae stillas, quae cum accessere fluendo, 
Protendunt parvos apices ac mutua captant 
Oscula, dum tandem coalescant corpus in unum? 
Haec si more tuo expendis, vestigia mentis 
Eiusdem, qua bruta tibi pollere videntur, 
in plantis, in fossilibus passim oblivia cernes, 
Observans; leviora quidem, mentisque minoris: 
Sed plus atque minus non dividit (ipse docebas) 
naturam rerum, mage quae perfecta minusve 
Esse potest, quamvis eadem uniusque tenoris. 
Utque feras homini, signa ob communia quaedam, 
Aequiparas; quanquam in reliquis distare fateris: 
Aequiparare feris etiam genera ista licebit, 
Ob certos pariter motus, externaque mentis 
indicia, in multis etsi distare fatendum est. 
Si dicas mentem humanam praestare ferinae, 
Organicis tantum, quibus utraque machina constat 
Partibus: hoc itidem de plantis omnibus ausim 
Respondere, et de brutis animantibus una 
Collatis. Tua me, dum pugnas, arma tuentur. 
At vero genus arboreum non ambulat, inquis; 
Non edit vocem, non obtinet organa sensus? 
Imo, quae retuli plantaria sponte videntur, 
Etsi affixa solo, tamen et protendere ramos 
Quo iuvat, et captare suam radicibus escam. 
Forsan odoratu et gustu tactuque fruuntur: 
Nam faciunt quae non fieri sine sensibus illis 
Posse putas. Careant: quid tum? nihil inde probatur. 
Omnia non omni pollent animalia sensu. 
Qui caecas terebrant ima in tellure latebras, 
Lumbrici degunt oculis atque auribus orbi. 
Sunt in littoribus pelagi conchylia, cultrum 
Quae forma referunt, nunquam de sede moventur: 
Tantum, regresso fluctu occultantur arena; 
Hinc se paulisper tollunt venientibus undis. 
Quin etiam esse feras terris spectamus et alto 
Sic hebetes, illis animantior herba videri 
Ut possit, cunctos renuit quae tangere tactus; 
Aut acus ad gelidam semper quae vertitur Arcton 
Et tacto magnete polum servare fidelis, 
Nonnihil hinc atque hinc declinat tempore certo. 
Sunt homines mente interdum, te iudice, capti, 
Quos canis et lupus ingenio superare videntur: 
Invenies brutum plantis et inertius ipsis. 
Cunctarum tamen est similis natura ferarum: 
Omnibus aut nullis mens est. Si mentis honores 
Concedas aquilis, et habebunt ostrea mentem. 
At quidquid plantae insignes ac nobile saxum 
Ostentant, fieri per tenuia corpora, certis 
Exagitata modis et propellentia, constat. 
Nil opus est animo, vi tantum atque impete motus. 
Hoc ais, et fateor. Sed gentis pulchra ferinae 
Cur non facta licet paribus concredere causis? 
Influit assidue gemino de cardine mundi 
Vivida materies ac subtilissima, caulas 
Magnetis penetrans, ac circum effusa perenni 
Vortice: consimiles in ferro nacta meatus, 
Ipsum etiam penetrat, lapidique allidit amico, 
Magnetemque novum simili vertigine format: 
Quam si-vel minimo perfrictu ferrea cuspis 
Imbiberit, semper, dum libera, vertitur illuc 
Unde venit flumen; variat variantibus alveis. 
Vis eadem est plantis, quae fulcri oriuntur egentes: 
Quos etenim his opifex digitos natura paravit, 
Villisque armavit prudens atque unguibus uncis, 
Producit succus veniens; cum deficit, illi 
Paulum exarescunt, ac spirae tortilis instar 
Curvantur: si quid tangant, id nexibus arctis 
Involvunt; si nil occurrerit, haud minus ipsi 
Aut inter se se, aut soli frustraque ligantur. 
Quae vero fulcrum inclinato vertice quaerunt, 
Has eas materies agitat, que corpora circum 
Omnia perpetuis gyrando motibus ambit. 
Sunt ita dispositae, motum hunc ut ubique sequantur 
Invitae, nullo propriae conamine mentis; 
At vi, qua magnes ferrum trahit, ac sibi donat. 
Si quis agi ferrum stimulo arbitretur amoris, 
Aut furandi animo, magneti quam invidet, artem: 
Prodigus ille animi nimium, stolidusque vocetur. 
Quid si ego, dum saxis properans obmurmurat unda, 
Et quatit insultu ripas, et spumea circum 
Infremit, iratam ripae saxisque putarem, 
Quod sibi iucundos aditus obiecta morentur? 
Aut, quem recta negat cursum via, quaerere longe 
Circuitu, et reparare moras ardore fluendi? 
Denique, cum prunis candentibus aestuat, ignes 
Detrectare odiis, et in aera malle resolvi 
Ac fugere in fumum, quam subdi hostilibus armis? 
Quid si etiam flammas, quoniam sunt pabula flammis 
Utilia, idcirco quis crederet esse voraces, 
Quod pruritus edax rabiesque famelica vexet? 
Vel mare, cum terras veniens tegit, inde recursat 
Temporibus certis, et littora faecibus implet, 
Saepe etiam tumidos tollens ad sidera fluctus, 
Dissipat errantes, aut frangit rupe carinas; 
Conari excidium terris, temeraria coepta 
Nautarum ulcisci, studioque nitoris, inanes 
Quisquilias puro e gremio depellere dicam? 
An risum teneas auditum admissus? At ista, 
Exclamas iterum, per motus omnia fiunt 
Corporeos, quorum facile innotescit origo. 
Res est, confiteor, nulli non cognita. Verum 
Quidni corporeis ita motibus omnia fiant 
In brutis, quae consilio directa videntur? 
Quandoquidem licet, a minimis exordia sumam. 
Ostrea vix pelagi fundo gradiuntur, adhaerent 
Rupibus et saxis, vescuntur gramine, foetus 
Progenerant, reserare solent et claudere concham. 
Machina si tales aptata putetur in usus; 
Et ponam in capite et stomacho et genitalibus agmen 
Spirituum, simul et quaedam instrumenta movendi 
Corporis; haec tribuam solis discrimina motus 
Particulis, versus propriam impellentibus escam, 
Absque fame, seu notitia, aut cuppedine victus: 
Ut radix in pingue solum, peiore relicto 
commeat, et fundit silvam hinc atque inde comantem. 
Nec non convenient sibi mas et femina; sicut 
Conveniunt geminae per vincula mutua vites: 
Dispar finis erit, verum par causa modusque. 
Nonne etiam constat palmis haud crescere baccas, 
Ni prope sit coniux? Nonne omnis nunc quoque gentis 
Novimus arboreae gemino connubia sexu? 
Flumina materiae levis, insinuantis, aduncae, 
Per varios missa hinc, atque inde recepta meatus, 
Motabunt concham, ferrum ut magnete movetur, 
Ac melius longe; quia sunt ea corpora ferro 
Et fabrefacta magis, pluresque tributa per artus: 
Quin etiam varie; variis ut stridula ventis 
Pinnula seu malo in summo, seu culmine tecti 
Volvitur, et coeli partes versatur in omnes: 
Et rota iuncta rotae, quanquam uno fluminis ictu, 
Diversae currunt; si recta haec, illa supina est. 
Nobiliora parem servant animalia ritum, 
Etsi forte modo mirabiliore gerunt se; 
Machina quod longe data sit praestantior ipsis. 
Cur canis insequitur leporem cervumque caprumque 
Silvestrem? Quidam e cunctis animalibus exit 
Halitus, haud feriens oculos, sed nare sagaci 
Sensilis, atque humiles longum diffusus in auras, 
Graminibus pariter tritis ac sentibus haerens. 
Hunc non suscipimus, nec bellua suscipit omnis; 
At quae sola fuat venando nata, suasque 
Sic nares habeat textas, quas halitus intret: 
Ut sera non omnis velit omnem admittere clavim. 
Halitus hic valido catuli quatit impete nervos; 
Scintillant oculi; praecordia sanguine turgent; 
Pulmones iaciunt reclusis faucibus auram: 
Illinc latratus, quique artubus emicat ardor. 
Ergo quae cervus longo corpuscula tractu 
Emisit, nervis alte intricata caninis, 
Huc catulum rapiunt, unde effluxere; ruitque 
Impiger ad cervum loca per deserta vagantem, 
Aut recubantem inter frutices domitumque labore. 
Quam si spirituum seriem velutique catenam 
Amisit catulus, nimio sive impete raptus, 
Seu cervi facto in vestigia trita regressu, 
Sistitur, aut mutus male certis passibus errat, 
Seque agitans varie, simul anxius esse videtur; 
Si reperit, latrat rursum, ac velocior instat: 
Illius ad vocem sociorum turba recurrit. 
Saepe canes oculis tantum, nil nare cientur: 
Illos nullus odor, sed praedae irritat imago. 
Lucis enim radius, quem praeda obiecta reflectit, 
Postquam oculi tetigit fundum, tensoque receptus 
Reticulo, succussit agens primordia motus 
Nervorumque caput, se filia unde omnia produnt; 
Successi fontes animorum hinc inde fluentum 
Irrorant sparsos per segmina multa canales: 
Musculus hinc omnis concepto flumine turget. 
Assurgunt fibrae, et curvos breviantur in arcus, 
Ossaque, membrorum fundamina, subdita tollunt; 
Totaque compages in partem vertitur illam, 
Unde sibi veniunt irritamenta. Necesse 
Tunc igitur plane est, cum tantos machina motus 
Hauserit hinc, illuc etiam directa feratur. 
Quandoquidem radius, qui motus omnis origo est, 
Obiectaeque rei simulacrum in lumina defert, 
Inde venit semper, semperque revertitur illuc. 
Pondera non aliter comprensa rudente trahuntur, 
Et veniunt ad eum, qui dat motum ipse rudenti. 
Ut canis in cervum cursus,sic et fuga cervi 
Mechanico fit plana modo. Latratibus aures 
Ut primum sonuere, sono concussa movetur 
Machina tota repente feri, quem somnus in umbra 
detinuit; cutis arrigitur, nervique tremiscunt. 
Ecce animi cerebro delapsi concita membra 
Exagitant; et pulsa, procul discedere cogunt. 
Machina principiis nam talibus, ordine tali 
Compacta est, ut rumor eam sonitusque minaces 
Commoveant (licet illa minas urgensque periclum 
Nesciat) inque fugam vertant: velut igne fugatur 
Unda; Aeschynomenes ramus, cum tangitur, herbae. 
Sic bruta aufugiunt, ut cernas signa timoris 
A ritu pendere mero, quem condita servant 
Organa; non verum fugientibus esse timorem. 
Omnia nempe feras non aeque murmura turbant, 
Non omnes rerum effigies. Horrere videtur 
Hostem quaeque suum: cervi damaeque molossos, 
Accipitrem perdix, milvum gallina, lupumque 
Bos et ovis; latebras conquirit piscis in ulva, 
Ingruit ut trepidae populator lucius undae. 
Nullus ab innocuis metus est in gente ferina. 
Cur illud fugiant, hoc contra bruta sequantur, 
Haud aegre inspicies, positis que diximus. Omne est 
Arcanum in fabrica. Confestim nempe recedunt, 
Dissona cum veniunt illis; ac proinde sequuntur, 
Si cum propositis est convenientia rebus, 
Et quidem conus harmoniae, qui congruat. Ecce 
Si geminas fidium chordas quis tendat, eundem 
Ut sonitum reddant, cum tangitur altera plectro, 
Consona chorda tremit, fremitusque intacta repente 
Dat similes, aliisque silentibus una susurrat. 
Tum vitreo calici poteris quem pollicis ictu 
Deprendisse tonum, si voce imitatus acuta 
Accinis, hunc frangi, subitoque dehiscere cernes, 
Qui voces alias, gravioraque murmura temnat. 
Inde patet liquido, quid odore sonisque receptis 
Eveniat; qui dira fames, sitis improba vexet 
Corpora brutorum, non escae concita sensu, 
Non potus, at ventriculi prurigine tantum, 
Quae stimulat nervos, nec vero pungere cessat, 
Versus id omne agitans, ex quo mitescere possit. 
Quod si perspicuum non est, sic mota reapse 
Corpora brutorum, saltem est, sic posse moveri. 
Unde liquet mentis regimen nihil his opus esse. 
Ergo nullus amor, nullus timor esse putetur 
In brutis, quanquam id suadent fallacia signa. 
Nam timor est odium mortis, quae creditur instans; 
Nullo viva modo norunt animalia mortem: 
Ignoti nullus timor est, ut nulla cupido. 
Idcirco fugiunt, quoniam fugere illa necesse est: 
Et praedam invadunt, quia non invadere praedam 
Non possunt. Arcu velut evolat acta sagitta, 
Non arcum fugiens odio, sensuque timoris; 
Atque hominem ferit et lacerat sine motibus irae. 
Haud aliter si forte lupi venator odorem 
Vestibus attulerit, catuli latratibus aedes, 
Qui nunquam sensere lupum, vel questibus implent. 
Si vero catulam veneris prurigine dira 
Contabescentem tractaverit; ecce protervi 
Adveniunt, caudas agitant, ac murmure blando, 
Etsi nescierint uxorem, orare videntur. 
Nonne haec mechanico peragi moderamine clarum est? 
Saepe fit, obiicies, lepus ut cum traiicit agros, 
Continuo breviore via canis occupet acer: 
Certe consilium leporis praevidit acuto 
Iudicio; siquidem catus praevertere tentat. 
Saepe etiam noctu cum venit ad ostia notae 
Clausa domus, latrare gemens, discurrere circum; 
Inde fores repetens capite auscultare supino, 
Si forte audito reserentur: denique primum 
Ancillae ad strepitum, cauda gestire citata 
Protinus hinc atque hinc; tum demum admissus, oberrans, 
In varios, prae laetitia, prorumpere saltus. 
Hic spes, hic metus est, hic et prudentia mentis. 
Vidi equidem, vidi et stupui mirabile factum. 
Sed nihil hic mirabilius, nil pulchrius illis, 
Quae retuli; mores praesertim ac praelia narrans 
Baubacum et famulos tergo reptante gementes. 
Nimirum in cunctis rationem et clara fatebor 
Artis et ingenii passim documenta micare: 
Hinc non inficior brutis assistere mentem: 
At vero mens illa ubi sit, dignoscere fas est. 
Scilicet est eadem, qua machina flectitur armis 
Nostra volente animo: qua demum talia fiunt 
In nobis, quae nos ipsi effecisse videmur, 
Propterea quia cum volumus, sunt facta repente; 
Quanquam, ut praemonui, quo sint patranda labore, 
Et quibus auxiliis, sic ignoramus, ut illa 
Non fierent, si cuique, suos dum promovet artus, 
Vestigandum esset, qua sint ratione movendi. 
His igitur, quae nos spontanea dicimus ambo, 
Nil nisi velle damus. Supremae cetera causae 
Debentur; Manti nimirum cuncta scienti: 
Quae simul omnipotens cum sit, solo omnia nutu 
Exsequitur. Superest, ut sicut nostra voluntas 
Postulat hos motus, quos re non elicit ipsa, 
Pernoscamus, utrum e causa quoque prorsus eadem 
In brutis nasci possint animantibus; etsi 
Nulla voluntatis ratio dominetur in ipsis. 
Plurima sunt nobis etiam quae sponte putantur 
Elici, et eximio fiunt moderamine mentis, 
Ac certum ob finem et iusta ratione viarum; 
In quibus est animi manifesta incuria nostri. 
Rusticus, urbanus pariter, iuvenisque, senexque, 
Sicubi per saxosa viae aut per lubrica nutant, 
Persensere sibi nondum vestigia falli, 
Corpora cum subito librant, crus, brachia tendunt; 
Ignari quid agant et cur, aut quid sit agendum. 
Porrectis tamen hi firmant se vectibus; artem 
Mechanicam gestu, non cognitione professi. 
In teneros etiam improvisum si quid ocellos 
Involet, en refugit caput, it manus ante, periclum 
Avertens, animus quam sensit opemve ferendam. 
Sic et palpebras aperire et claudere promtum est. 
Sic inopinantes interdum verba ciemus, 
Seu vigiles aliquid meditati, seu quoque noctu 
Dum sopor altus habet. Ne multa insomnia dicam, 
Queis permissa sibi et tanquam rectore sepulto, 
Usque per insanos agitatur machina pulsus; 
Ambulat, exercet certamina, flumina tranat, 
tanquam animi vacua et menti subducta magistrae; 
Flumina; quae tranare vigil mens ipsa vetaret, 
Aut artem ignorans, aut capta horrore pericli. 
Si nihil hos praeter motus, humana propago 
Ederet, an velles homini concedere mentem? 
Sic et se motare feras sine mente licebit: 
Etsi, quae praestare solent, ratione sagaci 
Sunt directa quidem et prudentibus excita iussis, 
Nec sine consilio, sine cognitione geruntur: 
Qualia et arboribus modo mirabamur in ipsis; 
Nec tamen utilium plantis innata cupido est. 
Automaton parvo suspensum momine, parvo 
Impulsum, motus, quos credit sponte coortos, 
Affectusque omnes animi intus agentis, et iras 
Atque odia, invidiam et vivos simulabit amores: 
Dummodo mentem aliam fatearis, nempe supremam, 
Quae praefit. Quod quis si forte retorqueat in nos, 
Ne dicatur homo propria quoque mente carere; 
Non solum ex dictis, verum hoc convincitur ipso, 
Quod sibi quisque hominum sit conscius et sibi testis 
Ipse suae mentis: de se nemo ambiget unquam. 
Certe, si brutis animantibus inter agendum 
Consilii et propriae vis conscia mentis adesset, 
Atque affulgerent certi vestigia quaedam 
Delectus, ratio non his rata semper agendi 
Una foret; varii vario sed tempore motus 
Exorti, solitam seriem immutare laborum, 
Nativosque adeo possent infringere mores. 
Nam non omnis homo parili se tegmine vestit; 
Nec similem carpit victum, similemque loquelam 
Ore refert; nec totum uno fera bella per orbem 
More gerit, conditve domos, aut navigat aequor, 
Aut terram exercet; leges nec servat easdem. 
Sunt, quos humanae delectant pabula carnis: 
Sunt, quos plaustra vehunt saltus camposque per omnes; 
nec certis habitare locis, nec figere sedem, 
Nec bona civilis norunt consortia vitae. 
Quin ubi terrarum obliqui iam languida solis 
Spicula vix penetrant, exhausta pene pharetra, 
Mentiturque diem nive luna reflexa perenni, 
Gens ibi Pygmaeum, priscis incognita saeclis, 
Rangiferos agitant villosa in pelle sepulti; 
Vimineosque trahunt albo super aequore currus: 
Duratosque lacus concretaque flumina calcant, 
Et gelida effodiunt tepidos tellure penates, 
Cetorumque adipem potant prius igne liquatum. 
Quam multas uno in populo simul aspicis artes, 
Vivendique modos studia in diversa tributos? 
At vero ille feris tenor est, ut semper eandem 
Quaeque sui generis normam indeflexa sequatur. 
Quo ritu depasta suas apis Attica myrtos, 
Omnem mellifluis alvearibus ornat Hymettum, 
Hoc etiam dulcesque favos et candida mella 
Sarmaticae fabricantur apes. Lupus Afer in agnos 
Saevit ut Ausonius vel Persa: neque Indica vulpes 
In pullos aliam exercet, quam Gallica fraudem. 
Praedator cunctos populatur lucius amnes. 
insequitur cymbas toto canis orbe marinus, 
Tergeminoque aperit dentatas ordine fauces, 
Circumiens proram et puppim; si forte natantem 
Incaute, aut lapsum poterit discerpere nautam. 
Omnis aves vultur, capit omnis aranea muscas; 
Cunctos insidiis amfractus parietis implet 
Pensilibus, loca foeda seu et neglecta frequentans. 
et formica-leo praedam scrobe fallit euntem. 
Semper glandiferis inventa sub ilicibus sus. 
Semper et effossis latitare cuniculus antris 
Visus, amaracino gaudens et odore myricae. 
Unus hirundinibus mos est compingere nidum, 
Diluere argillam sorptis e flumine guttis, 
Ac faciles molli stipulas intexere limo, 
Et culicum aucupio totos absumere soles. 
Sic Philomela parem terris canit omnibus hymnum; 
Hymnum delicias veris, quem nulla maritans 
Aonidum vocem plectro, non flebilis Orpheus, 
Non Phoebi lyra, Mercurii non tibia vincat. 
Hinc tibi saepe dabit dulces incallida ludos, 
Dum se discruciat vano gallina pavore. 
Nam si suppositos anatum nutricula pullos 
Foverit ignorans: rupto vix cortice prodit 
Mendax progenies; studio praegestit aquarum, 
Et micat in benis nandi ingenerata voluptas. 
Ergo palus avidis ubi primum risit ocellis, 
Tunc generis memores, freta per cognata, per ulvas 
Abripit ingenium fidens et avita libido. 
Pipilat interea, stolide angitur, aestuat, ardet 
Falsa parens, rostroque monet, pennaque moratur, 
certatque audaces arcere minacibus undis. 
At postquam indocilem per amica pericula cernit 
Praecipitare gregem, trepidans revocatque, ruitque 
Exanimata, gemens, inviso in margine cursans; 
Iurgiaque ingeminat rabie, ceu mater, anili. 
Nam putat esse suos; et avorum vivere ritu 
Stultae est una salus; alieni nescia moris, 
Tuto non videt ire leves impune natatu. 
Saepe autem faciunt sic laeve bruta quod ipsis 
Nativum est, ut tibi potius dementia vera, 
Quam vis consilii quaedam ingeniumve putetur. 
Omnis enim ac semper triplicem canis exigit ante 
Quam iaceat, gyrum: calcando nempe videtur 
Exaequare torum, quo mollius ipse recumbat: 
Hoc petra faciet super, atque in marmore duro. 
Posticis pedibus, quo stercora celet, in horto 
Scalpit humum feles: curam hanc et cernis inanem 
Strata pavimento si forte cubicula foedet. 
Ensis equum pupugit; non hic se summovet, imo 
Nititur in ferrum, corpusque in vulnera trudit. 
Si quando stabulum conceptis ignibus ardet, 
Ille mano constans, nec postibus exit apertis, 
Quidquid agant famuli; et flamma fumoque necatur. 
Quid referam stultis de papilionibus? Unum 
Exitii quibus est cunctis genus, ire volando 
Fatalem ad lychnum: quod si semel inde recedant 
Semianimes, iterum repetunt incendia laeti; 
Quos fratrum alliciunt exusta cadavera, nedum 
Avertant; donec ponant in lumine vitam. 
Psittacus humanas imitatur gutture voces, 
Et quemcumque sonum lingua moderante figurat: 
Cur potuit nondum tandem assuetudine longa 
Discere, prolatis que sit sententia verbis? 
Sed cernere ac frustra rogat et respondet, inani 
Garrulitate loquax; veluti germanica iustos 
Cymbala dant modulos; similes et Belgica late 
Tympana templorum celsis e turribus edunt. 
Extremum, tibi quod super his proponimus, hoc est: 
Omne animal ruit in venerem, fecunda libido 
Cuncta tenet: veneris quae meta est? Nonne propago? 
Omne animal sitiens lympham sibi poscit, et escam 
Esuriens: quinam est finis potusque cibique? 
Nonne ut ieiunum corpus, cui semina vitae 
Diffugiunt semper, recreetur utraque medela; 
Et novus attritos sanguis suffulciat artus? 
Scilicet hoc animo, et ne desit bucera proles, 
lascivire putas per pascua laeta iuvencum? 
Aut seriem annorum longam sibi quaerere pastu; 
ne torpescat iners venis liquor, et quasi flore 
Decusso tandem flaccescant rancida membra: 
Quod neque nutricis iam doctus lambere mammas 
A genitrice recens, nos inter cogitat infans? 
Absit ut haec dicas. Igitur mens altera certe 
Consilium hoc iniit, quod bruta ignara sequuntur, 
Et pueri, et multis plerumque in rebus adulti. 
Verum inquis, possum hic a mente abiungere sensus, 
Atque animi veluti partem concedere brutis, 
Quae minus excelsa est, ignobiliorque videtur: 
Scilicet innatos ad certa cupidinis aestus, 
Et vim noscendi quaedam sibi congrua tantum, 
Ac declinandi contraria, seque tuendi; 
Sola, hominem que nobilitat, ratione negata. 
Quid vetat omnigenas in mundo ponere mentes, 
Atque alias aliis meliores? Optima nobis 
Obtigerit, peior brutis, et pessima forsan 
Illis, quae summe stupida et spernenda videntur. 
Nullis invideo mentem; da quamlibet, illa 
Lege, ut vel minimam cunctarum atque ordinis imi 
Agnoscas incorpoream, expertemque ruinae. 
Sensus enim mens est per corpus corpora noscens; 
Ac praeter mentem, nil noscere, nil dare motum, 
Nil aut velle potest, aut nolle. Satisne probavi? 
Materies super ingenitam se attollere sortem 
Non valet, aut mentis proprios invadere fines. 
Mens omnis mens est; sive ad sublimia tendit, 
Sive moratur in exiguis, multumve parumve, 
Seu male, seu bene, sue melius meliusque gradatim. 
Namque agit omnimodis, diversaque nomina sumit, 
Cum diversa facit. Sensum illam nominitamus, 
Res ubi corporeas instructa per organa noscit 
Obiectas, et membra sibi sociata moventes: 
Phantasiam vero, quando simulacra capessit 
Apprendens, fibris alte conscripta profundis: 
Vim reminiscendi, quoties vestigia rerum, 
Quae suscepta prius, cerebroque insculpta sedebant, 
Tandem aliquo revocata modo renovataque rursum 
Perlustrat, gazae relegens monumenta vetustae: 
Intellectum adeo, cum tali corporis usa 
Subsidio, vel corporeas assurgere promta 
Effigies super, ingenitos se accingit ad ausus; 
Et meditatur agens intrinsecus, omnia pendit, 
Iudiciumque ferens argumentatur, et auget 
Notitiem, in notis soles ignota tueri: 
Inde voluntatem, dum illis se adiungere certae 
Quae bona visa sibi; vel se cupit esse remotam 
Prorsus ab his, quae forte mali sub imagine sensit. 
Et re pro varia tunc spes, metus, ira, libido 
Dicitur, unius quae sunt discrimina causae. 
Horum si quaedam brutis animantibus, imo 
Unum si tribuas, mentem largiris eandem 
Natura ac nostram, generis licet inferioris; 
Et quasi plebeiam, dum nostra fruetur honore 
Patricio, quod se maioribus implicat ausis, 
Aut melius structis operatur in artubus: aufers 
Partem operum, non partem animi; simul organa forsan 
Accusas modicis duntaxat idonea rebus, 
Atque ad praecelsas minus inservire parata. 
Sic homo bellua erit praestantior; ipsa vicissim 
Bellua vilis homo. Sic dum componere magna 
Nil veritus parvis, aequabilitate pudenda 
Deprimere humanum tantas genus, atque ferinam 
Coniicere in sortem, non deprimis; evehis illud, 
Quod natat aut serpit, reptatve aut fertur in auras. 
Huic incorporeos, atque ut sine partibus ullis, 
Sic leti expertes animos concedis amicus; 
Quos inconcussis nixos radicibus, unus 
destruere ac nihilo possit mandare creator. 
Inde feras ad nostra vocas consortia; sortem 
Nostram non mutas. Homini sua iura manebunt. 
Denique mens aderit brutis, vel deerit; at ipsis 
Si dederis mentem, prorsus nequit illa perire 
Naturae vitio. Per se non interit unquam 
Quidquid agit nutu proprio; quia corporis expers. 
Ergo dum sensum brutis animantibus addis, 
Tu cave plus multo quam forte putaveris, addas. 
Nam quaecunque probant ursum, tigrimve, lupumve 
Nosse suas et amare dapes, consurgere in iras, 
Atque ex proposito sectari, quaerere, niti; 
Et formicam et apem sibi longa aestate paratos 
Accumulare cibos, hiemis ne tempore desint; 
Denique tot narrata prius portenta laborum; 
Haec non mirifico tantum praecellere sensu, 
Sed ratione probant ipsa et prudentibus uti 
Consiliis, et delectu potiore viarum 
Ad metam quo perveniant; et cernere verum 
Rebus in occultis, et divinare futuras. 
Nam si, vindictae stimulo impellente vel ira, 
Pungit apis, custos vere studiosa favorum, 
Posse nocere igitur venientem novit; at illi 
Si transfigatur telo cutis, inde futurum, 
Ut moerens alio, victusque dolore recedat. 
Quin etiam novit promtum haec ad vulnera telum 
Esse sibi. Quot sunt, quae iam cognoscit? Et unde? 
Alituum pullus, primum se credere cento 
Cum coepit trepidans, et fidere mollibus alis; 
Ignotas adeo si destinat ire per auras, 
Posse colare igitur sentit se; et in aere fulcrum 
Non fore, ni volitet; nec sat, si simplice penna 
Moliretur iter, pennam sed utramque movendo, 
Sustentaturum iusto se pondere corpus. 
Unde habet has tiro species arcanaque motus? 
Et iumenta, quibus nunquam fluviatilis undae 
Planities tentata pede est aut visa per aevum, 
Adducta e stabilis cum stant in margine ripae, 
Lintrem intrare timent; et, si instat verbere ductor 
Improbus, obsistunt, atque in sua lora rebellant; 
Aversaque fremunt longum cervice, priusquam 
Dimoveant se se; tandem domitante flagello 
Ingressum trepida tentant cunctantia planta; 
Ceu levibus tabulis diffisa soloque labanti, 
Naturae et gnara humentis, quae praegrave corpus 
Non ferat, exclusaque animantes enecet aura. 
Si fluvio inciderint, (namque ultro gens natat omnis 
Quadrupedum) mora nulla, natant; interrita fluctum 
Proscindunt, neque habent, qui ducere motibus aequis 
Ante retroque pedes doceat. Quis tale periclum 
Indicat ignaris, vitandique indidit artem? 
Haud aliter campo properans canis acer aperto, 
Si cursu in medio scrobe sistitur improvisa, 
Protinus e summo spectans, obstantia pendit; 
Atque ideo foveam cum traiicere impete primo 
Desperet, cedit retro, spatiique relinquit 
Quod satis est, celer ut remeans ac viribus auctis, 
Ingentem saltu valeat superare lacunam. 
Unde scit augeri sumto conamine vires, 
Et quae cum spatio sit convenientia nisus? 
Quadrupedes inter, pariendi tempore certo, 
Femina quaeque, sibi obstetrix aptissima, foetum 
Lambit et exsiccat: viscus, quo nuper in alvo 
Foetus alebatur, mandens, torquetque secatque; 
Ne stillans tenero decedat corpore sanguis 
Per varios, illum qui devexere, canales; 
Quosque uteri fundo partus divulsit apertos. 
Quae mulier, si non didicit, tam docta futura est, 
Ut sciat et medicum pertentet sponte laborem? 
Aestivae volucres, Libycis quas finibus ardor 
Immodicus, nostris expellit frigida bruma, 
Cum primum vertere solum, diversane mundi 
Climata rescierant; et fluctus aequoris ultra, 
Quod medium late terrarum interluit orbem, 
Esse plagas curru solis propiore tepentes; 
Quas neque deturpent hiemes, nec frigus adurat? 
Quis monet in turmas cogi autumnalibus horis? 
Et fremere in caveis abeundi tempore sueto 
Vel cicures (quanquam experientia nulla praeivit) 
Unguibus et rostro pennisque lacessere clathros, 
Molirique fugam, et vetita praeferre dolorem? 
Unde fit, ut multae stagnis, etiam agmine facto, 
Dent se praecipites (quas aut violentior auster 
Ire vetat peregre, vel praecox occupat algor) 
Sex ibi continuos omni procul aere menses, 
Ceu vitae pausam, in coeno putribusque lacunis 
Acturae exanimes, donec cum vere resurgant? 
Quis dedit hunc morem, et redituri pignora motus? 
Sic etiam totum perdix innupta per annum, 
Et quae sola domi residens, nil vidit ab ovo 
Nativam praeter casulam, potumque cibumque 
Quo vixit; sub finem hiemis, cum vere tepescunt 
Accedente dies, iuveni sociata marito, 
Quem servabit anus pariter sub clavibus arcte, 
Nec minus ignaro; primum stupefacta videtur 
Admirans sibi consimilem, ac tremebunda pavescit: 
Mox assuefieri propiusque agnosse sodalem 
Incipit, ac teneros non dedignatur amores 
Hospitis: inde brevi celebrat connubia pacto. 
Cum tandem expletae veneris deferbuit aestus, 
Multo se gravidam foetu, sedemque parandam 
Venturis, quot sint quasi iam praesentiat, ovis 
Cognoscit: paleas atque obvia gramina rostro 
Colligit, intorquet, plectit; teretemque canistrum 
Circinat, et cunas numeri molisque capaces 
Aedificat prudens; ne forte cadentia partu 
Pignora rumpantur, vel dilabantur acervo: 
Ultima cum stratis effudit mollibus, intrat 
Multa cavens nidum tremulo pede; contrahit ungues 
Innocuos, fragilemque timet contingere testam, 
Deprimiturque super: calido tunc pectore pullis 
Incubat, excludi donec concesserit aetas. 
Atque ubi iam matura dies e carcere trudit 
Formatos, tunicamque rudi pertundere rostro 
Nituntur; iuvat haec nisus, ergastula rumpit, 
Conscia quid poscant: nam si quod inane fit ovum, 
Non feriet. Pergit nudatam fomite prolem 
Assiduo recreare, ac sensim ad luminis auras 
Perducit, praebetque levem titubantibus escam. 
Ista vides, miraris, et ipse admiror; at ultra 
Prosequor, et miranda magis mihi causa videtur. 
Nam quis inexpertam docuit, matremque futuram 
Praemonuit, quidnam pariendis foetibus esset 
Opportunum? Et quos testacea contegit ovi 
Concha sinu, qua sint cura, quo tempore formam Sumturi? 
Quare sint ova calore fovenda? 
Qui didicit genitalem illum sibi inesse calorem? 
Exclusi foetus, cur turturis atque columbae 
More cibum haud capiant? cur omnia denique ritu 
Perdicum facienda? Bonae quis munia matris 
Monstravit? Certe non haec sine mente fuerunt, 
Non sine consilio. Si ponis in alite mentem, 
Ergo inventricem censes, rerumque peritam 
Quas didicit nunquam, sed divinasse putanda est. 
Instinctu sed enim fiunt haec omnia dicis; 
Hoc duce bruta gerunt animantia quidquid agendum est, 
Quamvis ignorent et quare et quid sit agendum. 
Ast ego iure pari alternantes aequoris aestus 
Instinctu fieri dicam, si dicere tantum 
Sufficiat. Mihi rem poscenti, vana reponis 
Nomina, quae ratio propriis eliminat oris? 
Haec, precor, indoctae plebi stupidaeque relinquas, 
Nam ratio, ad vulgi morem si quando loquendi 
Dat veniam, (quo saepe adigit sermonis egestas, 
Aut fandi commune genus) iam non sinit, ex quo 
Ipsae inquiruntur causae ac primordia rerum: 
Tunc accuratis opus est rem reddere verbis. 
Instinctus igitur quid inani nomine signas? 
Mentem aliquam, necne? At si nullam, machina tantum 
Eximia est: si quam; brutine in corpore agentem, 
An bruto externam? Canis aeger gramina quaerit, 
Ipse sibi medicus. Quod agit, ratione magistra 
Efficitur; neque agat sapientius ipse Machaon: 
Hac una siquidem reperit solamen in herba. 
Ergo mens quaedam rationis lumine pollens 
Huc iubet ire canem. Sed quae mens? Mens canis ipsa? 
Pro pudor! Oppletae languens angoribus alvi, 
Quo didicit pacto purgandum corpus? Et illo 
Gramine purgari? Gramenque, ut prosit, edendum? 
Illius in foliis, non in radice sitam vim? 
Praeterea, quantum ex illo decerpere fas sit? 
Esto noverit haec, potuit quae discere nunquam: 
Qui multas inter plantas, quae proderit una, 
Seliget hanc prudens! an odore, colore, figura? 
Vidit et olfecit nunquam: tamen impete raptus 
It canis; hanc optat quaeritque ac seligit unam. 
Id neque percelebris Podalirius, aut sibi tantum 
Arroget Hippocrates; quos scilicet una peritos 
Et gravibus studiis, et longo parta labore 
Morborum atque artis medicae experientia fecit: 
Id praestare queat vix ipse Asclepius heros; 
Cui disciplinam cum vita infudit Apollo. 
Si talem instinctum das, mentibus esse ferinis, 
Quem natura parens homini plerumque negavit, 
Ecce supra mentis longe fastigia nostrae 
Non modo callentem catulum tot Paeonis artes, 
Non modo perdicem, sed avem quamcunque, sed omne 
Brutorum genus extollis; taurosque, suesque, 
Et pecudes, et pisciculos, et grandia cete, 
Semideosque facis. Quae si tibi certa videntur, 
Quo iure imbellem populum, et nil tale merentem, 
Per mare, per terras, nunc vi, nunc fraude maligna 
Insequeris captans, indefensumque trucidas, 
Atque coras? Inter lusus et gaudia ruris 
Annumeras belli genus hoc immite, nefandum, 
Ignavumque? Lupo quare crudelior ipso, 
(Cui te rivalem praestas et quem invidus horres, 
Non osor feritatis, at aemulus) omne per aevum 
Innocuas occidere oves, mactare iuvencos 
Non dubitas, fluit unde tibi tot copia rerum; 
Et quibus est post longam operam, nex, unica merces? 
Cur hominum foribus laniata cadavera prostant; 
Et tua fraterna convivia caede parantur? 
Dic age, non pudor est miserorum sanguine vesci! 
Praecipue cum sint vestrae sic legis amantes, 
Atque voluptatem tanta cum laude sequantur, 
Ut nullum invenias Epicuri de grege toto 
Discipulum, melius iurantem in verba magistri. 
Quippe Deum auctorem, et vitam post fata futuram 
Ignorant, nulla se religione coercent, 
Nec Phlegethonta trucem, aut Acherusia templa tremiscunt. 
Insontes victum carpunt, et gaudia captant, 
Et luctum fugiunt, naturae lumine ducti: 
Nec plus, quam satis est ad vitam, nec minus optant. 
O Physici! O vere sapientes, atque beati! 
O Epicurea dignissima turba palaestra! 
Verum est eximiis iniuria mentibus atrox 
Corporeas quod ais, vel dum ipsas numine quodam 
Divinaque aura et monitis coelestibus imples; 
Nec minus immani leto quam corpora damnas. 
Ostensum est liquido rem, quae cognoscit et optat, 
Esse individuam, atque adeo non posse resolvi: 
Ergo immortalem. Quanto manifestius illam, 
Quae non coniiciens tantum,, sed lumine certo 
Praevidet, ac sequitur sibi commoda, noxia vitat. 
Sunt genii, non sunt animi, te iudice, molem 
Qui brutorum agitant, ac se illo corpore miscent. 
Dic igitur sene cum Samio, Indorumque Sophistis, 
Qui gregibus parcunt, et religione sacratis 
In bobus venerantur avos animasque parentum: 
Dic cum Niliaci priscis cultoribus agri, 
Unam corporibus variis succedere mentem; 
Alternisque novas post funera singula formas 
Induere: ut vestes exesas tempore multo 
Ponimus, atque novis iterum mutare solemus; 
Et nunc velleribus tegitur, quem texerat aurum. 
Nam licet haec mera sint deliria, non tamen ipsam 
Offendunt naturam animi, penitusve repugnant; 
Imo nec sola possunt ratione refelli. 
Sed legem infusam menti sine mente suprema, 
Instinctus et materiae de fonte fluentes 
Dicere, desipere est. Aut brutis abnue sensum, 
Deme voluntatem, et propria quae sponte geruntur; 
Aut, ea si dederis cum vulgo, da quoque mentem 
His incorpoream; nobis qualem esse probavi. 
Corporea esse nequit nostrae mens aemula mentis. 
Instinctus igitur nil sunt;; nisi voce sub illa 
Mentem aliquam revera intelligis intus agentem, 
Et quae provideat, quae disserat, intima norit, 
Utile damnoso discernat, et omnia rerum, 
Quae prius accepit, simulacra haerentia servet; 
Vel mentem externam, quae corpora caeca gubernans 
Internae gerat usque vices. Nam quidquid in orbe est, 
Aut mens est, aut materies, aut prorsus inhaeret 
Alterutri; nec qui modus est unius, hic esse 
Alterius poteris: quia scilicet utraque semper 
Insuperabilibus seiungitur intervallis. 
Iam vero in brutis si dicas prorsus inesse 
Nil nisi corporeum, per me licet; at simul ipsis 
Notities et amor mensque omnis tollitur: una 
Mire structa quidem, verum mera machina restat; 
An mera, succlamas, haec edere machina possit? 
Unde tibi stupor atque mihi, quod pleraque vires 
Humanae exsuperant mentis? Tu videris, orbi 
Qui vacuo atque atomis nil das praestantius; at nos 
Qui numen rerum causam artificemque fatemur, 
Tuto affirmamus, cuncta haec ratione suprema 
Confieri, atque feras, regitur qua mundus, eadem 
Mente regi, tales quae concinnavit ad usus 
Automata, et tam clara sui monumenta reliquit. 
Mentem ergo in brutis propriam perquirere vanum est. 
Arguit in fabro, non in se machina mentem. 
Certe pistrinum venti seu fluminis actu 
Mobile, concordique molas vertigine volvi 
Qui videt, ac frumenta teri intercepta, simulque, 
Seposita per subtiles farragine caulas, 
Crescere congeriem purae tenuisque farinae, 
Et solo haec aurae, vel aquae contingere nisu, 
Percontaretur frustra, num machina mentem 
Possideat, quoniam cernit vestigia mentis. 
Sic thecam inspiciens, in qua pila pendula nomen 
Pondere librato moderatur passibus aequis; 
Multiplicesque rotas agitans, velut aemula coeli, 
Temporis usque fugam revoluta cuspide signat; 
Partiturque diem, et divisas indicat horas: 
Mentem inventoris certe laudabit et artem 
Consiliumque fabri, theca non quaeret in ipsa: 
Quanquam opus eximium, quanquam ingeniosa reperta 
Miratur, digitoque premens interrogat horam. 
Quod si autem potuere homines caligine mersi, 
Qui per cancellos obscure, nec nisi rerum 
Extima percipiunt, magnisque laboribus aegre, 
Ac multo coguntur opus sudore pacisci; 
Materiamque renitentem et parere negantem 
Contrectare diu. perque organa multa domare, 
Induat ut varias tandem arte subacta figuras; 
Haec si, inquam, potuere manu pervincere, ut apte 
Sidereos omnes imitentur in aere meatus, 
Ac velut effigiem reddant stellantis Olympi: 
Cur tandem haud valuit mundi pater atque hominum Rex, 
Omnipotens rerum fabricator, corpora quaedam 
Sic struere, ut varios, cum sint caria organa, motus 
Exhibeant; animamque ferant in sanguine foetam 
Spiritibus: puros liquidosque videlicet ignes, 
Quorum ope quis que suus servetur partibus ordo; 
Et facile, ut par est, moveatur flexile corpus: 
At propria sine mente; Deo cum sit satis illic 
Signavisse suam? Nam quae non machina clamat 
Auctorem; attentas si quis modo praebeat aures? 
Cuncta Deum produnt, atque alte impressa sigilla 
Quolibet organico splendent in corpore, mentis 
Aeternae, quae sola regit quod sola creavit. 
At vero in brutis animantibus organa sensus 
Omnia quid faciunt sine sensu? protinus inquis 
Id faciunt quod et in nobis humana priusquam 
Rem sibi delatam mens nostra retexerit, ipso 
Fibrarum ex motu, quo scilicet illa monetur; 
Quo potius semel exorto, Deus admonet illam. 
In brutis, velut in nobis est machina certe, 
Rebus ab obiectis pariter quae nata moveri; 
Hoc est a motore Deo, praesentibus illis. 
Solum hoc discrimen, quod machina nostra cieri 
Mente solet media; sine mente, ferina cietur. 
Haec autem ex ipso poteris cognoscere visu. 
Nam radii lucis, rerum simulacra ferentes, 
Pupillam recti penetrant, quos uvea primum, 
Mox aqueus, tandem crystallinus accipit humor, 
Ac divergentes convexus colligit. Unde 
Concurrunt in fundum oculi, pinguntque colores, 
Et formas in reticulo, seu pyxide nigra, 
Concutiuntur eo appulsu tenuissima nervi 
Fila cohaerentis, cameram qui perforat, ortus 
A cerebro; quare in cerebrum defertur imago. 
Hactenus effectum est quidquid mera machina possit 
In nobis, velut in brutis. Quanquam ordine miro 
Haec fiunt, certe nostra sine mente geruntur. 
Hanc visus partem fas est concedere brutis; 
Ex qua diversi motus in membra sequantur: 
Posse etenim fieri sine cognitione probatum est. 
Altera servetur nobis, quibus insuper illam 
Percipere effigiem, et nostro summittere visam 
Iudicio, multisque modis versare datum sit: 
Haec incorporeae quoniam sunt munia mentis. 
Dixi, quae de mente Sophos dubitare ferina 
Admoneant. In re obscura dubitare, sagacis 
Consilii est, fraudem merito erroremque caventis, 
Haec ita si non sint, ita possunt esse: quod, inquam, 
Sufficit, ut brutis animas concedere tuto 
Non valeas, pariatque gravem tibi quaestio curam. 
Quidquid ab incerto est, incertum hoc esse necesse est. 
Haud igitur nostram tua laedunt spicula mentem. 
Si quid opinari tamen et contendere malis; 
Elige, Pythagorae semper florentis, amesne 
Cartesii mage clara sequi vexilla recentis; 
Hoc est, aut nullas brutis tu praefice mentes, 
Aut incorporeas: media, quae forte placeret, 
Non licet ire via: nisis vis te credere neutri; 
Atque feris demum tenebrosa in nocte relictis, 
Humanam ex se ipsa tantum discernere mentem. 
Si quis, ut assiduo maris unda reciprocet aestu, 
Pressura fieri lunae, tibi forte negaret; 
Idcirco, quia luna suos habet et maris aestus; 
Tu responderes, prius hoc utrumque probandum, 
Et pontum in luna, et ponti revolubilis aestus. 
Diceret; at luna est, ut fertur, Olympia tellus, 
Omnia persimilis nostrae: quodcunque videtur 
In nostra, hoc etiam censeri debet in illa: 
Argueres in eo discrimen posse putari, 
Res quoniam nondum satis explorata profecto est: 
Si tamen in luna reperitur et aestuat aequor, 
Pressura id nostrae pariter contingere terrae. 
Quid prodest igitur brutorum inquirere sortem; 
Cum nostra sit nota minus, totiesque probatum 
Iam fuerit, si mentem habeant similem omnia nostrae, 
Ergo incorpoream simili ratione futuram: 
Si careant, nihil hoc ad nos spectare, proculque 
Diffugere exemplum: atque adeo tela omnia contra 
Obniti, firmamque suis perstare columnis 
Doctrinam, quae materiem in sua septa coercet, 
Ac mentis naturam a corpore segregat omni. 
Sed quod bruta probant nobis animalia vere, 
Quin et demonstrant liquido (neque enim irrita nostris 
Obvenere oculis) unum est, dulcissime Quinti, 
Esse Deum quo se, sint qualiacunque, tuentur 
Auctore; esse Deum quo se motore gubernant. 
Ecquis enim, cum sint partim diversa ferarum 
Officia, et partim cunctis communia brutis, 
Hic non agnoscat mentis vestigia summae; 
Muneribus propriis, quae propria fingere novit 
Organa, communes tribuit communibus artus? 
Nam caput est cunctis; sunt fauces, viscera, nervi; 
Est cor, et est aliquis, quo moles tota rigatur, 
Corde means remeansque liquor; sunt denique partes 
Gignendam ad sobolem, et gemini discrimina sexus. 
Omnia quandoquidem sunt et sibi vivere nata, 
Et multos similesque sui progignere foetus. 
Sed quia sunt studiis ac toto dissita victu 
Plurima, quae varias referunt animalia formas, 
Diversasque plagas coeli, telluris et undae 
Concelebrant; illis diversae membra figurae, 
Omnibus at proprios accommoda cernis ad usus. 
Dispersum late genus adspice pennipotentum. 
Est illis quaerenda procul, sparsimque per agros, 
Aut per aquas, aut ingentis per inania coeli, 
Arboribusve super sibi congrua copia victus: 
Stant pennae duplices, validique hinc inde lacerti; 
Queis innascentes plumas, et ponderis aequi 
Remigia in numerum possint agitare per auras: 
Caudaque flexibilis, motum, ceu temo, gubernans. 
Inter aves, multae, queis fructus sordet agrestis, 
Vivere habent rapto: sunt illis omnibus ungues 
Armigeri et gladiis immania rostra recurvis, 
Robustum femur, et duratum ad praelia pectus. 
Sunt, quae nocturno venari tempore debent; 
Propterea quod praeda sibi magis apta, suisque 
Foetibus, e terra nocturnis exit in horis: 
Illae nec solis radios, nec tela diei 
Lucida ferre queunt; somno, latebrisque sepulta 
Sub tectis habitant, aut inter diruta saxa; 
Et caligantes oculos dum lucet, in umbris 
Argutos, escam facile ut discernere possint, 
Et pedibus vix robur habent, ac debilis alae 
Momentum aeriis quoniam vacat hostibus hora. 
Invenies quasdam, quibus est sua nare voluptas: 
Ecce pedum digitos iungit membrana patentes, 
Ut iaciant retro fluctum, et se remige planta 
Promoveant; non est aliis ea praebita virtus. 
At mergis ovata via est, qua sanguinis humor 
Intacto pulmone subit directus aortam; 
Dextro duntaxat, non laevo corde receptus: 
Quam sub aquis mansere diu, spirabilis aurae 
Expertes vivunt: foetus quoque vivit ut omnis, 
Dum iacet occlusa gravidae genitricis in alvo. 
Insuper hoc etiam provisum est, omnis ut ales 
Undarum civis, rostrum pinguedine quadam 
Praeferat imbutum, quo fultas vellere denso 
Saepe linat plumas, oleoso glutine inungens; 
Ne rorem accipiant inimicum, aut frigidus humor 
Traiiciat pellem madefactum, et viscera laedat. 
Exsortes nandi quaedam piscantur in undis: 
Adspice ut erecto sunt corpore, cruraque gestant 
Ardua prae cunctis animantibus; oraque tendunt 
Grandia procero longe pendentia collo. 
Nimirum quia coenosas plerumque paludes 
Inter, et irriguas valles ac littus oberrant: 
His, ne mergantur penitus, tribuenda fuerunt 
Subsidia; ut coeno in medio specubusque latentem, 
Quaeque suam effodiat praedam, superedita lymphis. 
Iam queis nare datum, secus undam semper in alga 
Nidificant; quarumque valent incedere pulli 
Nascentes, hae semper humi; sed semper in altis 
Arboribus, quarum pulli nascuntur inertes: 
Unde inhiant patuli, et victum clamoribus orant: 
Semique cocta ferunt illis alimenta parentes; 
Propterea nacti tugentem in gutture saccum. 
Sec aliter pisces, aliter conchylia vivunt, 
Utunturque cibis aliis, diversaque longe 
In pelagi campis habitant loca: namque profundum 
Pars colit, antraque vasta et inaccessas convalles: 
Pars haeret scopulis, aut salsam spargit arenam: 
Hic ubi candescens infractis fluctibus aequor 
Desinit, ac bibulum lavit unda reciproca littus. 
Verum hoc mirator, Quinti, quod squamiger omnis 
Pectore vesicam semper gerat, aeris aura 
Turgentem; levior qua factus, abire per omnes 
Possit aquas, longe et late, circumque supraque, 
Atque altos penetrare lacus, et corporis udi 
Flectere securus, pinnisque agitare carinam. 
Qualis ubi primos pubes ignara natatus 
Exercet, timidoque gradu cava flumina tentat: 
Fune revincta levi pendet iuvenilibus ulnis, 
Et rude sustentat ventosa cucurbita pondus. 
His quoque folliculis sub gutture, mille plicatis 
Contexti foliis; quos ossea lamina duplex 
Protegit inflectens, ut aquae de corpore, quidquid 
Aeris est, iugi percolatum exprimat haustu. 
Singula quid narrem? vel quot discrimina rerum 
Fluctivago sint in populo? sunt inter et ipsas 
Quadrupedes: et cuique suis pro moribus aptae 
Sunt partes. Nam quae frutices et gramina carpunt 
Illis abrasi dentes, ac forficis instar, 
Ut segetem tondere queant; instarque molarum, 
Sunt quidam interius positi, queis frangere possint 
Incisam, et sapidos attritu extundere succos. 
At queis dat laniena cibum, sunt undique rastris 
Falcatae fauces; est unguis aduncus et ingens; 
Ut lacerent carnem et valeant discerpere fibras. 
Radices herbarum ac tubera mandere natus 
Praeduro siccam rostro, ceu vomere terram 
Sulcat aper, saltusque omnes pernoctat arando; 
Perque diem solet in spurcis recubare lavacris, 
Et fruitur laeto coeni graveolentis odore. 
Nec non et variis vitae tutamen in armis 
Est positum: quae ne percurram singula, cernas 
Infectis levibus quam fortis aculeus insit: 
Cornua quam multis, et quam variata gerantur 
Histricumque genus, membrum quibus omen pharetra est. 
Ungula tum simplex aut fissa est pluribus, et non 
Pro solea tantum, sed ut hostem calce repellant. 
Sunt clypei Crocodilo, aliis sunt piscibus enses. 
Et quoniam cancri sub fidere natus iniquo 
Arduus et tergo et longa cervice camelus 
Aethiopum sequitur tostas Arabumque cohortes, 
Et grave gestat onus sitientes inter arenas; 
Quo non irriguis descendunt collibus amnes, 
Nulla palus, nulli dant potum e nubibus imbres: 
Idcirco cellas alvo anteriore capaces 
Accepit, ceu plena cadis alvearia, solus; 
Quae servent haustam raris e fontibus undam, 
Atque monente siti reparanda in viscera reddant. 
Haud secus, ac fructu sublimis carduus hirto, 
Qui medios inter lapides tophumque virescit, 
Nec sat ieiuna trahit e radice liquoris; 
Emittit bibulas ipso de caudice frondes, 
In quibus, ut labris totidem, se roscida cogit 
Stilla novo delapsa die, stagnansque moratur; 
Arentem ut foveat, sensimque refrigeret herbam. 
Haec non fortuiti occursus, non vincula caeca 
Condere, non fictae vires quaecunque putentur 
Esse in materiae summa; potuere movendo. 
Nam quod ab inventis hominum, quod ab artis opella 
Naturae secernis opus, quasi condita casu 
Fabrica sit, nostra quae non imitabilis arte, 
Mortalis longe superat miracula nisus; 
Quodque doces nullo compagem sine creatam, 
Membra nec ad proprios instructa sagaciter usus; 
Verum materiae tandem glomeramine caeco 
Evenisse, homines ut conspicientia nacti 
Lumina, conspicerent; quoniam prius illa fuerunt 
Condita, quam notus cuiquam foret usus eorum: 
Num rides, Quinti! Belle haud humana fuisse 
Haec inventa probas; at nulli debita menti, 
Nequaquam. Sic sunt gregibus constructa fovendis, 
Non ovium, ast hominum certa praesepia cura, 
Ne rapiat lupus, aut coeli inclementia laedat. 
Nec sine consilio nidum mox ipse putabas, 
Surgere perdicis vel hirundinis. Inde triumphans 
In brutis animum, nostri similemque volebas. 
Organa perdicis tu vero et hirundinis ipsa, 
Quae nidis longe praestant, nidoque laborant, 
Ipse tibi pugnans temere emersisse putabis? 
Dic igitur pontem hunc, quo latum traiicis amnem, 
Non opera factum, aut studio; sed sponte fodinis 
Ex improviso lapides venisse recisos, 
Et palis ultro in terrae fundamine fixis 
Incubuisse simul, curvatisque arcubus alte 
Suspendisse solum atque viam fecisse per auras, 
Et fluvio imposuisse iugum, ripasque remotas 
Transverso ductu et solidis iunxisse catenis. 
Dic quoque belligeras non unquam in littore classes, 
Exstructas; sed forte suis de montibus actum 
Descendisse nemus, nullique dolata coisse 
Ligna, nec admotas olim perpessa secures, 
Dic tabulas trabibus ferrum intricasse supinas, 
Non missum incudi, nulla fornace recoctum; 
Infectos etiam funes, infectaque malis 
Lintea se motu proprio applicuisse repertis. 
Sed quid ego haec multis nequicquam? Talis fanti 
An foret in cerebro quidquam salis? Ocius ergo 
Desine tot furiis agitari, ut credere pergas 
Nil factum in brutis aliqua sine mente, nisi ipsa 
Corpora brutorum: quae sive carentia sensu, 
Sive instructa putes, mirare et numen adora. 
Hactenus auctorem rerum sat multa probarunt;  
nullaque fortuitis Atomorum nexibus esse  
corpora constructa; et per se consistere nullam  
materiem, per se nullam potuisse moveri.  
Vidimus et species viventum animataque regna;  
in quibus est operis maior solertia, mentemque  
Arguit artificem doctus labor: unde parentem  
esse Deum pariter vocalia mutaque clamant.  
Id tamen evincunt multo mage cognita rerum  
semina: si attendas, quo vere singula pacto  
gignantur; possintque homines, et saecla ferarum,  
et plantae, et quidquid fabrefacta per organa vivit  
perpetuum reparare genus; semperque recentes  
consumtis patribus detur succedere natos:  
unde fit interitus ortusque reciproca quaedam 
aeternum series; et eunt redeuntque vicissim  
ex rebus non iisdem, eadem spectacula Mundo. 
Quales usque cavis amnes volvuntur in alveis,  
haud sibi dissimiles, alii tamen; atque perenni  
defluvio properant magnum descendere in aequor:  
nam sequitur fugientem unda et fugit ipsa sequentem.  
Sic fluit in Terris generum fugitiva propago;  
summaque viventum (quamvis iuvenesque senesque  
nocte dieque cadant inimica falce resecti)  
labitur et perstat, pretiosi seminis uno  
auxilio: ludens in quo Mens summa creantis 
contrahit immensas artes, sobolisque futurae 
celat inexhaustas promitque in secula gazas 
provida: divinae specimen mirabile dextrae. 
Pulchra quidem super his Gargettius ille, magister  
Humani generis; qui, Musa teste Lucreti,  
unus Naturae fontes portasque reclusit;  
usque adeo, ut causae tam clara in luce patentes 
non possent grato sine quodam horrore videri:  
imo, non sine contemptu delira canentis.  
Scilicet ut veteres iam tum ad mendacia proni  
Graiugenae, caeno e calido Pythona tremendum  
Emersisse ferunt, iaculis quem stravit Apollo:  
Sic ore audaci non degener ille docebat  
Fortuna cecidisse, ut, decedentibus undis,  
enatas quondam tota in Tellure paludes  
assiduus Phoebi sensim calefecerit ardor; 
atque ita viventum parili genera omnia fundo  
prodierint: muscae primum culicesque molesti, 
facturae levioris opus; dein saecla volantum,  
reptiliumque et quadrupedum; quos inter et ipse  
venerit ortus homo Rationis lumine pollens. 
At notas praeter species, quas esse videmus  
In Mundo, multae consurrexere sub auras:  
Casus enim quod non peperit? Sed protinus illas  
Exstinxit sobolis defectus, et ire coegit  
In tenues atomos, veluti radice recisa:  
fecundas quoniam casus non fecerat. Illae 
manserunt tantum, queis tunc genitalia forte,  
organa contigerant, Venerisque innata cupido. 
Sed quales quantosque homines hoc more profudit 
Terra parens? Minimos, inquit, ceus nascimur omnes:  
Nam generum cunctorum exordia parva fuerunt. 
Unde igitur victum carpebant? Hic Epicurum,  
Se maiorem ipso et pictoribus atque poetis,  
Admirare: minor fingendi namque magister  
Hoc intricatus laqueo victusque sileret.  
At non ille sibi fidens, atque ora pudori  
Semper inaccessus: promto nondum ense secabit.  
Provida nimirum pueris nascentibus almos  
Eximii fontes lactis Fortuna pararat, 
Qui caeno e medio passim hinc atque inde fluebant.  
Illi erumpentes, ac sponte in labra iacentum  
Delati, fauces internaque viscera, quantum  
Sat fuit, attenta melius nutrice rigarunt.  
Sic homines, agnos inter, mitesque leonum  
Primitias, ab humo vitam suxere tepenti.  
Verum aeque liceat, lusit quos Graecia nugax, 
Credere diluvii natos e pinguibus angues  
Reliquiis; fortesque viros, et in arma ruentes  
Erupisse satis Cadmei dentibus Hydri;  
aut lapidum iactu gentis primordia nostrae  
Deucalioneis quondam instaurata sub annis; 
terrigenasve polo minitatos bella Gigantas: 
vel formicarum genitos praegnantibus ovis  
Myrmidonas, cum supplevit pater Aeacus urbem, 
Pestifero viduatam odio Iunonis iniquae;  
vel patrem Phoenica sui Nabathaea per arva  
ferales myrrha et nardo contexere cunas;  
aut Iovis e cerebro cataphractam exisse Minervam;  
aut spumis comtam Venerem emersisse marinis, 
quam Cypros excepit; vel Pygmalionis amore, 
induta marmoribus gratae spiracula vitae.  
Scilicet impietas in eo (cum cetera pugnet) 
atque superstitio concordant, ut per aniles 
utraque fabellas commentaque ludicra sese  
protegat; indignosque sibi mendicet honores. 
Nempe tuam hic fas est praesertim, incredule Quinti, 
appellare fidem. Credis tot vana canenti, 
et dubitas, morose, sequi tot vera probantem! 
Quid mihi nunc adeo manifestum extinguere Numen 
conatus, ridenda simul deflendaque monstra, 
terrestres uteros, limosaque semina ponit, 
ceu fungis ac tuberibus, nimis ille Poeta 
fertilis, et mammas lutulento lacte fluentes; 
opportuna forent teneris ut pabula natis? 
Cur autem expresso Tellus emersa liquore, 
Solis ab aspectu secunda tumescere coepit; 
et non acceptos dignata est reddere foetus: 
ante sua vi parturiens, enixaque prolem; 
quam gravida; et nutrix, ulli quam nupta marito? 
An lapsi madidae radii Telluris in alvum 
semina Phoebeo de corpore fusa tulerunt? 
An Sol tot rerum species meditatus opimas, 
alvos femineas in molli finxit arena? 
Iam Sol est igitur Deus: en tibi Graius Apollo, 
en genitor PhaÃŽtontis, et Oceanitidis hospes. 
Nunquid et omniparens foetus iam Terra tenebat 
commissos gremio, Solis quos eruit ardor? 
En tibi magna Deum genetrix, Idaea virago, 
quae miserum nimiis vexavit amoribus Attin: 
en Cybele mera, quam biiugi vexere leones 
montibus in Phrygiis, Corybantiaque aera sonabant. 
Sed quis eos foetus ipsa in Tellure creavit? 
Vas est, non opifex. Hic te tua fabula fallit, 
et iugulat. Quo consilio, qua mente subortis  
lac tempestivum, cuius de munere fluxit? 
Nam si lactis inops venisset lucis in auras, 
maxima pars animantum eheu! vix nata perisset: 
sugere nec limum poterat, nec mandere gramen,  
nec vento saturari, aut puro lumine Solis. 
Impietas huc usque virum insanire coegit! 
Numine destructo, Fortunae tradidit amens 
Numinis officium! Quam prudens quamque benigna 
haec Fortuna fuit! Quae munificentia maior, 
aut quae cura magis materna in rebus alendis! 
Qui talem agnoscit casum, non indiget ullo 
Numinis auxilio: quin casum haud esse fatetur, 
invitusque Deum commentis ponit in ipsis. 
Sed cur haec praeclusa via est; nec iam amplius ullae 
consurgunt ab humo pecudes, hominumque catervae? 
Quae nova tam subito pariendi invertere ritum 
vis potuit; terramque iubens sterilescere, solis  
aut referans vegetabilibus, nunc omne creandi  
officium in species animantum transtulit ipsas: 
et cunctas ideo sexus distinxit in ambos, 
ut nec terrae opera deinceps nec Solis egerent? 
Nam si fortuito nascuntur singula casu, 
ac temere et sparsim iacto per Inane quietum 
seminio, totidem viventum de genere omni 
nunc Atomos et in haec concrescere corpora suetas 
terra premit, quot tunc primum exsiccata premebat. 
Nullum animal tamen effoetis nunc prodit ab arvis: 
nec sub utroque polo, soles ubi, nocte fugata, 
semestres; nec ubi Solis violentia torret 
suppositam regionem et in auram ventilat agros. 
Sunt hic atque illic vada, flumina, stagna, paludes; 
at nusquam visa est animal progignere Tellus. 
Iam quod Aristotelis docuit Schola, corporis omnis 
materia simul ac forma consistere summa, 
nil aperit de seminibus, nil explicat, unde 
Mens illustrari et Verum cognoscere possit. 
Materiem certe primam nihil esse fatetur. 
Praeter id omne quod est formas versatile in omnes, 
per se nudum et inops, ita semper ut appetat illas: 
at formam, id privum quo definitur habetque 
materies, ut sit talis talisque vocetur; 
reginamque animamque rei; verumtamen ipsa 
Natam e materia, qua dilabente necatur; 
qua fine adhuc nihil est, quamque ambit amica vicissim: 
mutua consortes adeo coniungit egestas. 
Atque ita seminibus dominari et praeesse regendis 
formam imitatricem genii, ac bene cuncta moventem. 
Haec fuit antiqui celebris doctrina Lycei; 
quam renovare velint, quibus haec natura vocatur 
plastica: si vere potuit doctrina vocari, 
quae cum nil doceat, semperque relinquat in umbris 
rem sibi propositam, tum stulta et inania prodit 
somnia: namque modis rerum sub nomine formae 
plus nimio tribuens, physica in moralia vertit;  
ac stupidis animum, et teneros concedit amores. 
Nec referat quare, seu qua vi, nescia forma 
quid sit opus, mira tamen hoc opus arte laboret. 
Sed Mentemne opifex habet haec mirabilis, annon? 
Nam si Mente caret, qui tot miracula promit? 
Si Mens est, nostrae superat molimina Mentis? 
Quamquam etenim Astronomus regiones aetheris altas 
describat radio, et Lunam Stellasque sequatur; 
quamvis aedificare domos, munimina, pontes, 
gens hominum, parvoqie imitari pulvere fulmen, 
et rigidas cautes, et propugnacula firma 
rumpere, et in muros iaculari incendia norit: 
vel trabibus iunctis ignotas quaerere terras, 
longe per medias hiemes, trans aequora magna; 
est tamen in tenui maior solertia grano: 
formaque lenticulae radicem extendere campo 
docta suam, et foliis ramo redimire bisulcis, 
digestasque simul varias includere lentes 
custode in siliqua, totis praestabit Athenis, 
et me iudice erit, quam Porticus atque Lyceum, 
et quam mortales cuncti sapientior una.. 
Verum aliquid fas est erranti ignoscere turbae; 
quae dum opus artifici tribuit mirabile Formae, 
Saltem in eo studium quoddam persensit et artem. 
At miror sublimem animum mentemque Epicuri, 
singula qui longum meditatus corpora, clausit 
ipse volens oculos et lumen sponte refugit: 
Numinibus quando secura in pace relictis, 
fortunam causas Mundi congessit in unam; 
ceteraque exorto semel advenientia Mundo 
sic fieri dixit, quoniam sic contigit esse 
complures Atomi certa ut de classe coirent; 
Proindeque seminibus nasci ductore sine ullo 
res cunctas, pariterque ex cunctis semina rebus; 
non ex proposito, vi tantum atque impete motus. 
Hoc etenim distant Epicurus Aristotelesque, 
totius quod curam operis studiumque regendi 
hic daret effecto, quod vel causae ille negavit. 
Sed non expediit Superum contemptor, et olli 
carmine mellifluo suffragans Musa Lucreti, 
quare nos miseri, quorum obscuratur opaca 
mole intellectus, nec se caligine solvit, 
nil agimus sine consilio, sine mente, sine arte; 
seu vestem induimus, solita seu vescimur esca, 
seu legimus, canimusve, placet seu scribere versus, 
aut serere, aut plantare, aut glebam findere aratro, 
et conscendere equos, venari, ludere, fari,  
pingere: quid memorem clarorum gesta virorum, 
et belli pacisque opera, artificumque labores? 
Maxima Naturae dum se miracula produnt 
sponte sua, sine consilio, sine mente, sine arte. 
Dicere me memini, navis cum instructa videtur 
quae mare velivolum secat acta faventibus austris, 
nullum, observata compage ac mole superba 
corporis in pelago diversa per organa moti, 
et partis cuiusque situ, ratione, figura, 
non miraturum subito portenta fabrilis 
inventi; quo sunt tot concinnata tigilla, 
tot dispensati funes suspensaque vela, 
tot mali erecti, tot in unum denique iuncta, 
et casus contra tot mente parata marinos. 
Addidimus fore dementem quicunque negaret 
auctorem navis, sed concurrentibus ultro 
partibus enatam et tabulatis forte coactis 
diceret, Ecce vides Atheorum absurda: sed ad rem 
quo magis id nostram faciat, quoque acrius illos 
urgeat exemplum; fas sit mihi fingere quaedam. 
Haec navis proprio si fecundata marito 
naviculam pareret, quales laquearibus altis, 
templorumque tholo suspensas saepe videmus; 
aut quales manus artificum ingeniosa polivit 
in tenui formas operum exemplaria buxo: 
tune admirandam prolem hanc, Epicure, negares 
deberi ingenio, et Mentis partum esse sagacis? 
Quin imo et Mentis magnae multumque potentis 
argumentum esset. Navis tamen ampla supellex, 
vel quae mille viros triplici sub tegmine gestat 
annonamque ingentem, et centum faucibus aeneis 
Neptuni imperium atque hostilia litora terret;  
vel quam mendaces Danai finxisse loquacem, 
semideosque tulisse duces in Colchica regna; 
haud aequare potest rerum vilissima quaeque 
semina, structurae pretio: queis constat inesse 
corpora non tantum primo ventura, sed ipsos 
natorum natos, et qui gignentur ab illis. 
Haec Epicureos habuit sententia fallax, 
temporibus certis exortum in corpore Semen 
sanguinis aut succi partem vegetabilis esse 
decisam, et membris collectam ex omnibus una 
confluere, inque novum sensim coalescere corpus: 
ex oculis oculos, ex ossibus issa creari. 
Huc referunt, natis quod imago expressa parentum 
saepe reviviscat; nec tantum forma colorve 
corporis aut habitus, morum ratio ipsa modusque: 
hinc, aiunt, si quae cerebrum praegnantis acute 
perculerint, alto tectam sub fornice prolem 
commaculare solent; tenera cute pingitur illud 
quod timuit mater, seu quod vehementius arsit, 
impos Phantasiae; versa quin saepe figura, 
degenerant molles in monstra perhorrida foetus. 
Ast alii solas per motus denique leges 
contendunt fieri ut proles formetur; et aiunt 
mascula femineis fuerint cum semina mista 
seminibus, gemino fingi de palmate prolem: 
pharmaca ceu duplici fiunt medicamine; sicut 
panem ex fermento facimus pistaque farina; 
utque fabri constant binis electra metallis. 
Haec igitur moles, illis si credere fas est, 
quam genitalis init fecundae spiritus aurae, 
motibus internis agitatur et excita fervet; 
praegnantisque uteri calida fornace tumescens, 
organa paulatim, sese in diversa movendo, 
digerit, et formas membrorum suscipit omnes. 
Haud aliter sane, quam ludicra tollitur arbos, 
concolor argento (Dianae ars chymica dicit) 
Mercurio compacta mero, salibusque solutis; 
quorum ita commistas partes sursum erigit ignis, 
ut simulent terrestre solum truncique columnam, 
atque in frondentes possint adolescere ramos. 
Ergo, ut per tubulos tenuatur ductilis auri 
massa, venitque foras in fila minora capillis; 
sic etiam satis esse putant, genitricis in alvo 
si formae quaedam fuerint certique canales, 
queis percolatum Semen figatur in artus. 
Sed longe diversa animati animave carentis 
corporis est natura. Potest argentea fingi 
Mercurio salibusque simul ferventibus arbos 
extima dumtaxat, sed abest tamen intima plantae 
fabrica; non radix, non fibrae pomaque ramis 
pendula; non cortex, tenerae non theca medullae;  
denique non ipsis sunt indita semina pomis: 
arboris effigies, non arbos. Sic quoque in agris 
saxa leges prunum atque pyrum mentita, vel intus 
persica quae referant lapidoso corpore mala; 
tales et pepones Carmelo in monte videntur; 
Naturae, ut perhibent, ludibria vana iocantis. 
Quod vero subtile tubis deducitur aurum, 
iam factos probat esse tubos, formamque magistrae  
mentis opus. Positis promtum est cognoscere formis; 
quo sese in lucem molimine corpora prodant, 
et veterem invertant, forma cogente, figuram. 
Non mutatur enim contextus particularum, 
et nihil interius geritur: sed cudere prolem 
hic labor est: neque sufficiunt iam structa parentum 
corpora, quae solas possunt praebere figuras 
partibus externis: internas quae manus ergo 
perficiet, natumque dabit similem esse parenti? 
Forte oculos oculi facient, Epicurus ut olim 
tradiderat, pars quaeque sui compendia mittet. 
Qui poterunt igitur caeci generare videntem? 
Et manci aut mutili propriis dare brachia natis, 
cruraque? Tum lectos in matre quis ordinet artus, 
quemque sua statione locans? Ni fiat, aperte 
cernis non hominem, sed iam chaos esse futurum. 
Ergo animal, gemmae si fossilis instar et auri, 
congestas uno tantum glomeramine partes, 
contextum vel aquae, vel cerae mollis haberet; 
haec, cum non alio discrimine corpora pugnent 
inter se, nisi quod densis minus aut mage constent 
principiis (nam sunt alioqui nescia vitae, 
nescia prodendae sobilis, sed inertia torpent) 
tunc certe, non infitior, gignuntur ut illa, 
sic animal gigni, et sensim concrescere posset: 
nimirum adductis hinc inde ac rite locatis 
particulis; pulsoque procul quodcumque noceret; 
apte ad vim motus, concordantesque figuras. 
At secus omnino se res habet. Organa quippe 
fert animal secum, quae si non intulit alvo 
maternae ad generis normam constructa, necesse est 
artificem esse aliquem latebroso in corpore matris, 
qui totum disponat opus figuloque magistro 
doctior et Graiis sculptoribus atque Minerva, 
non extra solum poliat, tornetque figuram, 
sed struat interius quidquid vitamque genusque, 
et motum et sensum, atque affectus procreat ipsos. 
Qui sciat e crassis fabricari partibus ossa, 
vivae tigna domus, et sustentacula molis: 
intersecta quidem, valeant ut momine flecti; 
atque tamen rigida in sese firmique tenoris, 
contineant proprio fluxas ut robore carnes; 
talibus at vinclis inter se iuncta vicissim, 
molliter ut convexa cavis inserta rotentur. 
Qui posita quasi libella, staticesque peritus, 
impediat ne pars praeponderet altera, verum 
constituat cunctis aequabile fundamentum. 
Qui sciat ad totam componere singula molem, 
atque intus liquidae nidum terebrare medullae. 
Articulos plantamque pedis, cui tibia duplex 
inseritur, finget: simplex femur insuper addens 
suppositum toti massae, curvoque sedili. 
Quidquid et una sibi, pars aemula semper habebit. 
Vertebras etiam tergo a cervicibus altis 
producet, quo se cerebelli succus inundans 
abscondat loculis. Constas utrinque repandas 
adiiciet, quas flexibiles paulum esse iubebit: 
pulmonum ne spongiolis, quae ducere debent 
ac reflare animam, desit locus. Inde patentes 
hinc atque hinc humeros, humeris pendentia nectet 
bracchia. Sublimen vero quasi corporis arcem, 
consutis varie testis duplicique tabella 
compactis, vas efficiet, cerebroque dicabit: 
in quo molliculae glandes e sanguine sugant 
caelestes animos, nervis qui deinde vehantur. 
Qualis ubi stridens pyrio de pulvere flamma 
surgit et ignitos describit in aere tractus, 
liquitur in stellas et caelo effusa coruscat.  
Plurima sed caveat, sedes cum naribus aptas, 
atque oculis fodiet: cribrosum naribus ille 
os faciat, patulumque in gutturis antra meatum, 
quo duci et resonare queat spirabilis aura. 
Ille cavos oculis orbes, coni instar acutos 
scilicet, ut iunctim et facili conamine possint 
in laevam et dextram, et supra subtusque moveri. 
Quin etiam prudente manu doctoque labore 
sunt terebrandae aures; ubi tympana tensa necesse est 
pulsari, aptarique viam advenientibus auris; 
ut sonitus dextre tornata foramina velox 
pervadat, cochleisque intromittatur apertis. 
Quid memorem gemino de cardine? Firmiter haerens 
quo maxilla superpositae, tamen una movetur. 
Quid de gingivis dicam, queis candidus ordo 
Dentum implantatur duplex, crescitque caditque, 
exoriturque iterum proprio de Semine nascens? 
Ossea compages igitur, vel nuda, tot in se 
continet ingenii monumenta operaeque sagacis, 
ut nihil auctoris demonstret clarius artem. 
Ergo, si facta est primum genitricis in alvo 
informi de materia, qui fecerit, illum 
Vulcani similem, statuas qui iussa Deorum 
sponte facessentes, auro conflarat et igni, 
quin et Vulcano multum praestare necesse est. 
Munia membrorum nam quot praevidit et usus! 
Ut studuit membris habiles aptare columnas! 
Quot variare modis! Quae binis ossa parabat, 
bina hic atque illic formaque polivit eadem; 
et quae simplicibus, medio haec in corpore fixit. 
Iamque ut promineant quaedam, interiusve recedant, 
aspice; qui levor multis, non nulla quibusdam 
asperitas; parvis cuncta ut perfossa cavernis, 
ne varios motus nimia gravitate retardent. 
Quo mirere magis, Quinti, per fragmina multa, 
hoc totum conflatur opus, par omnia certe 
musivo. Siquidem pars ex se nulla cohaeret 
vicinae; quaeque est seorsum finita; sed omnes 
vel commissurae, vel clavi, aut vincula iungunt: 
quae loca par oleo semper levis humor iniungit. 
Tale sibi vel Praxitelis vel Apellis alumni 
ante oculos ponunt e ligno flexile signum; 
naturae ad legem expressus ut motibus omnes 
corporibus humani posituras fingere possint. 
Quocirca motus videas haud legibus ullis  
hanc fieri potuisse struem. Nam corpora partes  
continuas habeant sic informata, necesse est. 
Vi motus utcunque potest adolescere ramus 
qui dein fustis erit; sed non agreste flagellum 
fustibus e geminis constans, quorum alter habetur 
agricolae manibus, segetem dum verberat alter 
aera per medium volitans, graviorque relapsu; 
quo spicae frugem emittunt, stipulaeque resultant. 
Nulla igitur vis mente carens disponere talem 
ex sese valuit fabricam. Mens unica proinde 
totius causa est fabricae. At te iudice, quae Mens? 
An matris? Saepe est conceptus inscia mater, 
inscia qui caeca crescat tener hospes in alvo. 
An foetus? Ergo ipse sibi sua membra perite 
construeret! Certe matre est indoctior ipsa. 
Mens tamen haec fecit. Mentem hic toto Orbe potentem 
nonne vides? Quando fecit? Narrabimus infra: 
sed prius hanc mecum fabricae mirabilis artem 
prosequere: ut cernas praestandum quid foret illi, 
quem reputant foetus auctorem in corpore matris. 
Ossibus his ergo membranam adiungere debet 
singula reticulo circumque supraque tegentem. 
Musculus huic omnis valide affigatur oportet, 
contrahi et extendi facilis; cum tendine multo, 
fibrarum qui fasciculos sub triplice velo 
contineat. Super his deducet carnea fila: 
mox oleosam adipem. Levi cutis omnia texto 
involvet, tunica ut cunctos non futilis artus 
a capite ad calcem nitido circumdet honore: 
mille foraminibus pertusa, intextaque filis 
nervorum carni passim obrepentibus, instar 
corticis aut libri: nec pro velamine tantum, 
vaginaeque loco vel defendentis amictus; 
sed percolati faex ut diluta liquoris, 
et quasi fuligo fervore egesta perenni, 
ultima ramorum quae fertur ad ostia semper 
exhalanda foras, per spiramenta vaporet; 
ac sincera magis nutritia flumina currant. 
Tum demum rigidos extremis partibus ungues 
qui vegeant similes plantarum, atque augmine crescant 
perpetuo, tanquam digitis munimina ponet. 
Haud aliter domus exstruitur fundamine primum 
in terris posito: paries circumundique surgit 
ordinibus multis lapidum; hunc tabulata quadratis 
e lignis cohibent firma compagine vinctum; 
qui demum hinc atque hinc gypso leviore linitur: 
et trabibus tegulisque supra fit pensile tectum: 
ac suus est foribusque locus, vacuisque fenestris. 
Fabrica iam, qualis descripta est, mira videtur; 
attamen est sine vi, sine motibus, ac sine vita: 
ceu constructa domus quae permanet, ut semel orta est. 
Qui sensim crescet? Qua se ratione movebit, 
servabitque? Alias ex se qui proferet olim? 
Huic opifex igitur, praeter memorata, necesse est 
organa tot varios aptata ministret ad usus. 
Crescere non poterit, nova se nisi corpore toto 
materies miscere queat: nec mista iuvabit, 
ni cunctos etiam penetret digesta meatus; 
et veniat passim repentibus addita fibris. 
Formandae partes adeo, quae talia sumant 
arcessita foris, tenuentque terantque coquendo 
subsidia, ut membris sint incrementa tenellis; 
et reparent quidquid fugiet de corpore sensim. 
Os igitur vultu in medio, ceu ianua primum 
linquetur bipatens, et cinctum duplice labro: 
quod reserare animans, proprio seu claudere nutu 
possit, eoque sibi quaesitum inducere victum. 
Vestibulo tum linguam agilem plantabit in ipso, 
quae verrat versetque cibos, pinsatque saliva. 
Tum fauces, mirique dabit sphinctera laboris, 
quo deglutiri valeant: cui protinus addet 
oesophagum firma compactum pelle canalem; 
qui post in stomachum turgens, ceu corporis ollam, 
lapsas perpetuis fibrarum motibus escas, 
obliquis etiam et transversis usque terendo, 
dividat in partes minimas offamque liquentem: 
ac dein restrictus subito longiscat, ut anguis,  
principio gracilis, mox crassior; atque ita gyrans 
multiplicem amfractum sinuet, quo ducta feruntur, 
ac sensim extremum capiunt alimenta nitorem, 
in chylum conversa merum; rectique recepta 
ipse tubi forma, secretas trudere sordes 
non cesset; sphinctere alio finitus ut ante. 
Contemplator item, qua sollicitudine prudens 
debeat ille faber multas in tramite longo 
cardinibus solidis transversum apponere valvas; 
descensum quae dent facilem, claudantque regressum 
oppositae. Quales tubulis ponuntur in altis, 
ne recidant gravitate sua, quos antlia sursum 
evexit latices. Magnum hic labor arguit unus 
Artificem. Valeant Fortuna et regula motus. 
Cur etiam, quovis momento impulsa putetur 
materies, quae mentis inops cava viscera formet, 
cur abrumpit iter, cursumque inflectit ut illos 
conficiat postes; ex illa parte recludens, 
unde venit cibus, apposite; prohibensque recludi 
ex alia? Casu nihil ingeniosius isto.  
Aspice praeterea sparsas in viscere glandes 
turmatim villorum instar; quibus esca liquescens 
praeterlabendo lente purgatur, et exit 
tersa magis: lana ut ferreis agitata nitescit 
pectinibus, turpemque situm mundata reponit. 
Annellos etiam cernas, quibus ille fit omnis 
paulatim impulsus, quo viscus deprimit escam: 
ut fluxo reptant sinuosi corpore vermes. 
Nec mirere minus tam longi visceris orbes 
impositos aliis alios, laxisque ligatos 
inter se vinclis; ne sit pressura, nocensve 
amfractus: cunctosque uno sub tegmine clausos, 
ne quis forte fugax dilapsu ergastula rumpat. 
Nec tamen ad victum fuerit satis huicce magistro 
prima parasse loca, aut habilem struxisse culinam. 
Qua sollers opera faciet quoque, chylus ut ille 
lacteus ac dulcis (lactescunt omnia quando 
corpora quae pastum praebent) accedere alendis 
artubus et varias sibi possit sumere formas? 
Plurima namque prius docte peragenda supersunt. 
Tantae molis erit proprios animantis in artus 
materiem peregrinam et crudos vertere succos! 
Ergo mesenterium postquam sinuarit in orbes 
multiplices cudet venas, queis candidus humor 
omni ex parte fluens, stagnum in commune feratur; 
atque magis liquidus, dein sub thorace canalem 
intret, et ascendens se sanguine misceat ipso. 
Scilicet hic vitae custos liquor omnia demum 
flumine perpetuo circumactus membra rigabit, 
in minimasque vehet nova nutrimenta latebras. 
Verum alias opus est pluresque impendere curas, 
sanguinis ipsius natura fluorque perennis 
ut fiant. Vix dimidium faber iste laboris 
attigit. En crescunt operis miracula coepti. 
Principio partes alvi in regione locanda, 
quamque sua tectam tunica seorsumque manentem,  
finitimis vero per mutua vincula nexam, 
provideat. Splenem hinc disponat, pendeat illinc 
ventriculum supra iecur ac vesicula fellis. 
Pancreas interea medium se extendat utrinque. 
Cum fit enim sanguis variarum ex agmine rerum 
conflatus liquor, innumeras deponere debet 
partes, aut nimias, quadam aut ratione nocentes: 
sulphuream ut bilem, et salsae corpuscula lymphae: 
quae post in primum viscus demissa, iuvabunt 
pistum ex omnigeno victus glomeramine chylum. 
Ac veluti frugum sordes ubi purgat arator, 
praesto adsunt vario pertusa foramine cribra, 
quae certi generis transmittunt semina tantum 
scilicet apta sibi, sibi dissentanea sistunt: 
utque per aggestas dum turbida transit arenas, 
limpidior fit aqua et spoliatur faecibus omnis: 
cribrosas pariter solitus pervadere glandes, 
atque minutatim variis amfractus abdi 
sanguis, tunc salsum sibi quidquid abundat, in una 
exuit; in reliquis quod acerbum et amarius aequo. 
Has igitur quam multiplici compagine partes, 
et quam accurate contexet strenuus auctor! 
Quam varios plexus varium intorquebit ad usum! 
Propterea geminos lumbis affingere renes 
non praetermittet; qui totam a sanguine puro 
urinam excernant: excretam duplice ductu 
protinus accipiet sensim vesica tumescens; 
subsidensque, humor quoties impurus abibit. 
Atque hunc humorem cohibere, aut mittere quondam 
ut sit in arbitrio, sphincter ibi tertius adsit. 
Indigus externi semper, semperque recentis 
auxilii, quod terra parens atque unda ministrant, 
sanguis habet, quo corpus alat: caret attamen illis 
spiritibus, qui dent animos, membrisque vigorem. 
Hoc genus aethereis tantum eliciatur ab auris. 
Ergo, ceu Lemni, aut Liparae fornacibus ignes 
mulciber exstimulat vento, quem flamma coruscans 
excipit, ut rigidum cogat mollescere ferrum, 
inque nigros veniunt alternis flabra caminos; 
sic opus incoeptum meditans absolvere plastes, 
dividet a stomacho totum diaphragmate pectus. 
Posthac componet geminos in pectore folles 
plexibus innumeris passim cellisque refertos, 
aera qui capiant tumidi, reddantque repressi. 
Aspera reclusis arteria faucibus illos 
coniunget, cui non deerit membrana sonoram, 
cum volumus, vocem efficiens. Haec tibia vera 
naturae, tremulis transversim fissa labellis, 
aut tensis, dabit omnigenos e gutture cantus. 
Et quia concurrunt in concamerata palati  
atria, quos retuli, ductus spirabilis aurae 
atque cibi, nec plus uno quam pariete distant; 
aeris in ductum ne pars potusve cibive 
forte cadat, levis ante fores ac sedula porro 
haerebit ligula, alternis quae motibus illas 
defendat: qualis maiusque minusque foramen 
protegit egregius lusor, semperque tuetur 
a veniente pila: nec pars ea parva laboris. 
Pulmonum in medio praenobile constituet cor. 
Sanguis hoc centrum est; haec regia sanguinis ipsa, 
et iugi lympha et tenui circumdata vallo: 
in mediis qualem suspendunt lampada templis 
ut partes lumen sese diffundat in omnes: 
sol qualis recreat radiis genialibus Orbem. 
Sit validum robur, sit vis et elastica cordi: 
Huc eat, hinc veniens magno fluat impete sanguis. 
Sit pulsus fibris, praesertim in acumine summo, 
perpetuusque ac per modica intervalla coruscans: 
arcanum vitae motu fundatur in illo. 
Hoc sciat, hoc valeat cordis faber inclytus: ergo 
ventriculos huic esse duos hinc inde iubebit: 
dexter ut accipiat repentem a corpore toto 
sanguineum laticem, turgens quem vena reportat; 
atque in pulmonum subito penetralia vibret, 
imbibiturum illic iam quidquid ab aere sumpto 
aetheris expressum est; mox a pulmone reversum 
suscipiat laevus; simili quem arteria maior 
impete pulsatum per corpus omnia membra 
diffundet. Motu, pro! quantum est artis in illo! 
Vivimus hac fabrica tantum, cessante perimus. 
Machina nam nostra haec non est hydraulica solum, 
pneumatica est etiam. Auxilio spirabilis aurae 
indiget, ex alvo genetricis ut exiit, infans. 
Quippe necesse prius (materno sanguine quando 
foetus alebatur, stabatque in carcere clausus) 
non fuit hunc aditum in pulmones esse patentem. 
Certe non poterant inflari mollibus auris; 
et motu sine languentes pressique iacebant. 
Ergo suis diverticulis tunc devius ibat, 
inque salutato pulmone petebat aortam 
sanguinis. Cum vero privatam vivere vitam 
incipit exclusus, iamque aere vescitur infans, 
inde novo versus pulmonem tramite sanguis 
irruit, et primos dediscit sponte meatus. 
Purpureo autem globulos, humore natantes 
in liquido (vitalis enim haec natura liquoris) 
qui poterit per totum opifex inducere corpus, 
ni tubulos fingat, magni ceu fluminis alveos, 
qui deinde in varios divisi saepe canales, 
inclusum laticem longe lateque per artus 
insinuent; succum et studeant deferre liquentem 
commixti toties ipso cum sanguine chyli: 
ut sine rore novo nihil, intactumque relinquant? 
Nec vero membris tantum haec alimenta tulisse 
sufficiat. Quid enim torpens in partibus ipsis 
vector opum faceret? Semper semperque recentes 
advehat; et quidquid per spiramenta forati 
corporis elapsum, reparet; vivumque calorem 
perpetuis foveat decursibus. Inde necesse est 
ocius adversum per iter sine fine, morarum 
impatiens, iterum repetat praecordia sanguis; 
trituramque novam pressus vehementer et auras 
aetheris accipiat: renovandus scilicet illo  
circuitu, per quem renovantur corporis artus. 
Adversos ideo per singula membra canales 
diducet figulus, quorum ostia cordis in ipsa 
sint constructa basi. Princeps arteria laevo 
ventriculo, princeps at dextro vena patebit. 
Illa sanguis eat subtilis aethere foetus; 
hac redeat tota iam despoliatus opum vi. 
Nam velut in plures primum se arbuscula ramos 
dividit, ac veniunt ramo e maiore minores, 
inde alii rursum ex aliis, hoc ordine tandem 
ut minimi semper fiant extrema tenentes: 
Nec non multivagis idem radicibus ordo 
cernitur, e terra quae succos undique carpunt: 
sanguinei pariter tubuli se corpore toto 
protendunt; atque innumeri ex se plurima trudunt 
segmina, quae partes cunctas sinuosa pererrant: 
usque adeo, pars ut nequeat tantilla videri, 
cui non alveolus saltem tenuissimus insit. 
Sunt in membranis etiam levioribus: imo 
sunt in vasorum tunica, vel in ossibus ipsis; 
quorum pertundunt textum penetrantque medullam, 
sic passim irrepunt, sic passim arteria venae 
subiacet: illa fremit subsultu cordis et una 
concutitur; quare texto quadruplice constat 
firmior, ut valeat rapidi vim ferre liquoris: 
at placidam referens manet haec immota per artus. 
Alternis autem positas hic aspice valvas, 
ut segetum in calamis nodos: mirabile dictu! 
Nempe recluduntur, qua se in praecordia sanguis 
promovet assiduus; iussae prohibere regressum. 
Verum qui faciet faber, ut nutritius humor 
in tot dividuus rivos dispersus et exul, 
vas tamen ipse omnis redeat collectus in unum? 
Nam si qua propriis e ductibus exeat, illic 
ocius implentur fossae; restagnat; inertem 
vertitur in vappam; et pausa corruptus ab ipsa, 
fit tabes: letumque dabit, non munera vitae. 
Rivorum fines igitur, sive ostia ostia parva 
sic prudens opifex inter se iungere norit, 
diversi ut generis minimorum extrema tuborum 
proxima sint. Nam vi, qua semper truditur, uno 
egrediens, lacrymas postquam exsudavit alentes, 
ecce alium subit, et venarum exordia complens 
non intermisso decurrit flumine sanguis. 
Maiores, parvis dein concurrentibus, intrat. 
Hae rerum in magnas coalescunt denique venas. 
Haud secus Eridanum, Venetis qui mergitur undis, 
amplificavit fluvii, quos hinc e rupibus Alpes, 
inde Apennini passim iuga celsa profundunt: 
hos rivi; et parva rivos ab origine fontes. 
Florescit regio tantis ditata fluentis; 
frugiferumque solum gregibus pomisque superbit. 
Sanguinis est autem, Quinti, sublimior usus, 
quod caput irroret. Nostrae hinc pars maxima vitae. 
Hic cerebrum latet; hic cuncta aut primaria sensus 
organa sunt posita; hinc nervorum prodit origo: 
(Scilicet a geminis cerebrum quibus omne tenetur, 
membranis, nec non cerebelli cortice ab ipso) 
nervorum qui dant animos et robora membris: 
per quos Mens gustat, sentit, videt, olfacit, audit, 
et loquitur, corpusque movet. Quae mira creandis, 
et quae ducendis per segmina corpore toto, 
nunc geminis, nunc simplicibus solertia nervis! 
Quorum ope subtiles animi, velut aetheris aurae, 
vivida materies, ipsique simillima luci, 
ire, redire, volare queant: unde ocius artus 
ad nutum flecti, ad nutumque rigescere possint; 
cessare interdum, vigili cum fessa labore 
temperat alternans et lenit corpora somnus. 
Nempe quot e filis constant, quam tenuibus, atque 
robustis, et quam firmo subtemine nexis! 
Quantae in spiritibus vires, qui fila pererrant! 
Iamne vides quali niteat disposta labore 
corporis haec moles, et inenarrabile textum. 
Ne tamen humanae tantum compaginis ingens  
admireris opus, turbam aspice circumfusam 
omnigenarum animantum: ipsis miracula magna 
in minimis: huc verte oculos. Bombycis in anno 
ter transformandi longe est operosius ovum, 
quam Semiramidis Babylonica moenia magnae,  
at impendentes praecelsis arcubus horti; 
quam Pharos, aut Ephesina aedes, et Olympia signa; 
quam Solymae templum, vel Daedalei labyrinthi 
magnificae ambages, Mausoli immane sepulcrum, 
monstraque Pyramidum, et Rhodii portenta Colossi. 
Nam duris homines potuere laboribus illa, 
et vigili cura, et largo pervincere sumptu; 
hoc non assequitur prudentia tota Sophorum, 
non robur populorum, aut Regum immensa potestas. 
Namque in eo iam dudum inclusa fuisse necesse est 
non modo vermiculi simul omnia membra futuri, 
sed distincta etiam triplicis primordia formae, 
quam praefinitis ex certa lege diebus 
induet; ut primum reptans, post chrysalis, ales 
desinat, immoriens effusa prole triformi. 
Hoc ritu extinctis bombycibus ante Novembrem, 
vere novo tepidis genus omne resurgit ab ovis; 
et reliquum simili iactatur forte per annum. 
Quippe duos simul ac menses bombyculus egit, 
grandior et saturis foliorum pabula buccis 
respuit, ac primae sensit fastidia vitae; 
cernitur ex imo deducens pectore fila 
nere sibi tumultum, levibusque appendere ramis: 
Ovatam in medio subtili stamine concham 
texit membranae similem et circumundique septam; 
atque ibi desidia torpens mollique veterno, 
oppressusne sopore iacet, letone sepultus? 
Tum pellem incanam nigranti mutat amictu: 
Nec caput apparet, nec pes, nec iam amplius ulla 
quae fuerat species; simul omnes contrahit artus 
corporis, exiguam forma referentis olivam. 
Fit nova res. Tandem intepuit cum Sirius ardor, 
Ultimaque autumno miti deferbuit aestas, 
protinus albescens redimitur flore cadaver, 
parvulaque exornant angustam cornua frontem: 
tum pennae assurgunt humeris; et pristina demum 
viscera productam sensim extenduntur in alvum. 
Serica dente mero positis ergastula rodit 
exuviis, structasque prius, nunc diruit aedes: 
et fit avis per tecta volans, perque aeris auras. 
At blandis vesanus amor nova pectora telis 
sollicitat: nubit volucris iam proxima leto, 
et soboli tota indulget; secundaque partu 
multiplici, foliis postquam ova infixa reliquit, 
tot pertaesa vices, iam prorsus inutilis Orbi, 
tandem omnis moritur, postremaque funera solvit. 
Haud aliter muscae, quamquam illis longior aetas 
esse quidem solet, haud aliter bis nascitur omnis 
papilio, pictis pennas distinctus ocellis; 
quem florem aligerum dicas, quem lucis amantem 
saepe dat exitio pulchrae pellacia flammae. 
Nempe hoc omne genus varium et mutabile, vermem 
exuit ante, leves quam caelo ventilet alas: 
inque statu medio recubans sub carceris umbra, 
nec vermis nec avis, nec vivum aut vivere cessans, 
attentis miranda oculis spectacula praebet. 
Degere quadrupedem multa sub arundine ranam 
qui videt, et saltare solo, mox repere pigram 
umbrosas inter salices, atque aeris aura 
non secus ac lympha vesci, tum crura natando, 
et longum femur et nudos agitare lacertos, 
scirpea clamoso late loca rumpere cantu, 
quo pulsae resonant aestiva nocte paludes, 
crederet alterius vitae primordia nactam, 
atque in pisciculis annum exegisse iuventae? 
Piscis erat capitatus: ei perlucida remum 
cauda ministrabat, quem flectere norat in undis; 
exiles pinnae, teres undique corpus et atrum. 
Sic ovo exivit: rana hoc in pisce latebat. 
Atque id non temere aut raro; sed semper eodem 
hos peragi ludos rite miramur ubique. 
Nec solum in minimis naturae regula brutis,  
ast etiam in magnis constat; seu corporis artus, 
seu studia et mores, aut curam prolis alendae, 
seu victum inspicias. Nam fulvi terga Leones 
semper, et hirsuti nemorosis montibus Ursi, 
et Tigres variae, et latitans Crocodilus in undis  
praedae inhiant: vexat Perdices atque Columbas  
Accipiter: timido Lupus insidiatur ovili: 
pascua Taurus amat, cornuque lacessere gestit: 
frigoris impatiens terram Philomela calentem 
quaerita et ad notos cum sole reversa penates 
dulcisono nidi solatur taedia cantu, 
incola semestris patriae, semestris et exul: 
consuetasque domos peregrina revisit Hirundo. 
Cetera quid referam cunctis animalia terris 
et pelago : mundi quibus immutare vetustas 
nil potuit; sicut neque frondem invertere laurus, 
nec iunci calamum, aut violae vernantis odorem? 
Et, si plantarum aut animantum, saepius ut fit, 
degeneres aliquas vitio telluris et aurae, 
sive emendatas cultu meliore videmus, 
tu ne propterea mutari semina credas: 
Nam permissa sibi redeunt ad pristina semper, 
et quovis detorta in se Natura recurrit. 
Quaerendum est igitur, quaenam sit causa tenoris 
perpetui. Certe nusquam reperire licebit, 
in primis nisi principiis, unde illa creantur, 
atque ita dispositis, ut semper talia prodant. 
Fortuitisne Atomis? Atomi sed corpora nulla, 
Nullas affectant species, nec legibus ullis 
morigerantur: abest procul his delectus et ordo. 
Principia haec igitur sunt ipso in semine rerum, 
non allata foris, sed fontibus hausta paternis. 
At pater unde habuit? Nimirum semine ab ipsi, 
unde fuit. Traducta ergo sunt ordine quodam 
a patribus primis ad natos inde sequentes; 
et sic ad reliquos veniunt transmissa nepotes 
plane eadem: cum sint eadem quoque facta nepotum, 
quae patrum fuerant, moresque imitentur avitos. 
At non fingere habet propriae primordia gentis 
quaeque recens soboles: sed qualia repperit illa, 
tradere venturae vel nescia cogitur. Ergo 
iam caput ad primum stirpis remeare necesse est, 
a quo cuncta fluant, quondam informata. Sed illi  
quis dedit? Anne sui generis fuit ipse repertor? 
Tute negas. Forsan compegit semina casus: 
At casus nihilum est, aut res. Rem feceris esse; 
ergo materiem, atque Atomis nil amplius ipsis: 
Si nihilum; ergo dabis nihilo ut fabrefecerit Orbem. 
Nec quia nil pugnat res, qua ratione geruntur  
hac fieri, idcirco casu sic esse putandum est. 
Nonne etenim ille tibi dicatur stultus et amens, 
qui velit Iliacae monumentum cladis, Homero 
ignorante, una vi motus esse peractum;  
aut elementorum casu per mutua nexis 
versibus, eximium carmen prodisse Lucreti. 
Quae quanquam ingenium ostentant doctumque laborem, 
nil tamen est cur sic disposta fuisse repugnet 
principiis motus, elementorumve figuris. 
Sic etiam nostro quamvis in corpore membra, 
qui sunt quaeque situ, nihil obstet quominus illo 
singula sint, tamen hoc ritu potuisse locari, 
absque ullo proprii, quod tam solerter obibunt, 
muneris intuitu, Ratio negat ipsa, videtque 
conspicuam prima viventum in origine Mentem. 
Quod si non sine proposito, quodcumque sit, uti 
mortales membris, aut fungi munia possunt, 
nec sine proposito membra haec mortalibus ipsis 
sunt concessa. Fabro ante omnes innotuit usus. 
Cudere nam solertius est, quam ducere aratrum; 
foetaque seminibus compingere semina multis, 
quam ferere, ac sulcis versos mandare per agros; 
flectendo formare habilem, quam flectere linguam; 
et digitos manibus, scapulis aptare lacertos, 
quam curvare manus, et corpora prendere dextra. 
Semina sunt igitur magni argumenta laboris, 
Magnae Mentis opus; quae tot miracula rerum 
abdidit in tenui: at maribus concredita solis, 
ut mare deciduum genus omne veniret ab uno. 
Terrigenas igitur populos educere limo, 
vel genus alituum densata ex aetheris aura, 
seu liquidum in mutos elementum cogere pisces, 
ridiculus labor est. Cunctis par sufficit unum;  
unde fluat reliquum diducto semine vulgus. 
Nec tamen hocce caput generis cuiusque bifurcum 
aeterno statues, ni sis delirus, ab aevo: 
quippe et staret adhuc. Ortus quae nescia, durant 
nescia et interitus. Quae principis, una nepotum 
conditio: ut cuncti morimur, sic primus avorum 
debuit ipse mori; quia nascimur, hic quoque nasci. 
Solus at aeternus, primum qui condidit, ille est. 
Si casus, casum aeternum cogere fateri, 
qui nihil est. Si Mens, aeternam credere Mentem. 
Nec magis aeternum sibi succedentia multa  
conficiunt, quam multa sibi contermina formant  
immensum. Quidquid capimus sine fine modoque, 
ire catenatum iunctis nequit ex elementis. 
Sed quoniam una tibi semper Fortuna creatrix 
omnia composuit rerum primordia miscens, 
dic, age; cur primum tantos enixa labores 
destiterit subito cessans, nec rem amplius ullam 
progeneret; sed quam arripuit, cogatur eandem 
ire viam? Novitatis enim fortuna parens est. 
Qua sibi vi facta, quo nempe coercita freno? 
Quid vetat omnigenos ultra procudere partus? 
Semina non desunt; vis insita suppetit; adsunt 
multimodi nexus, et formarum ampla supellex. 
Dic mihi, fortunae volucres quis rescidit alas? 
At vero casu fieri quaecumque putantur, 
(Scilicet obscuri respectu finis agentem 
causam, nec solitam, casum appellare suemus) 
raro, inconstanter fiunt: ast omnia nostra haec 
tamquam ex praescripto legis, serieque per aevum 
non intermissa, et parili pede currere, testes 
nos sumus. Adde etiam, quod multam agnovimus artem, 
sublime ingenium, et vim magnam mentis in illis. 
Ac velut in nummis dum cudere principis ora 
sculptori visum est, operosum ante omnia caelat 
prototypum chalybe in duro; cui pressa metalla 
cum sese indiderint, quot erunt signata, necesse est 
accipiant unam effigiem: spiratque manetque 
primitus impressum, et numquam delebile signum: 
Sic, non casus iners, non quaevis inscia causa 
principiorum est principium, quae corpora quaeque 
constituunt, viva imprimis, et semen eorum: 
at, quocumque modo libeat vocitare, fit illa 
provida, communis, valida, atque aeterna, necesse est. 
Provida: nimirum concepta ut imagine rerum 
quas fieri voluit semel, et succrescere semper; 
ac totam seriem per saecula multa futuram 
prospiciens, passu det cuncta incedere iusto: 
et ponat leges, ne quo se devia flexu 
linea corrumpat, neu recto tramite aberret. 
Quod si non esset, iam funditus omne videres 
subverti genus, et confundi semina multis 
intermixta modis: nulloque coercita nexu 
cuncta brevi in natale chaos resoluta redirent. 
Communis porro: quoniam omnia cernimus uno 
semper more geri. Quippe ut vegetabilis arbos, 
sic animans proprio semper de semine nasci, 
semper ali, atque mori, solitosque emittere fructus, 
communem et semper decurrere cernitur orbem. 
Atque ut pictoris facile est agnoscerem morem, 
in tabulis quidquid celebraverit, aut fera Martis 
praelia, et horrendis quassatam assultibus urbem, 
capripedumve iocos, festivique orgia Bacchi, 
seu virides Penei ripas, et frigida Tempe, 
seu puppim allisam scopulis, et naufraga ponti 
litora, et elatos ventis ad nubila fluctus: 
prodit enim ex ipso diversarum ordine rerum, 
fingendique modo dispensandique coloris, 
appositaque umbra, et dispersa luce, character 
cuique suus, veri auctoris certissimus index: 
Sic Natura omnis fabricatorem arguit unum. 
Diximus et causam hanc pollentem viribus esse. 
Quis dubitet? Cui Materiae sit subita moles 
omnis, uti limus figulo, nunc iussus in urnam 
expandi, nunc esse globus, vel equestris imago. 
Scilicet ex gleba Moderator summus eadem 
et Solem et Lunam, et fulgentia sidera coelo, 
et maria et Terras, et quidquid vivit in illis, 
condidit; atque pari, quo fecit, numine servat. 
Denique ut omnipotens, communis, providus, auctor 
sic aeternus erit: quis enim dabit esse creanti, 
a quo cuncta tenent ut sint maneantque? Sed horum 
arte rudi quaedam et firmo cum robore, vasti 
inconcussa Orbis quasi fundamenta basesque; 
quaedam perfecto studiose intusque polito 
corpore, verum eheu! paucos mansura per annos. 
Nec mirum certe si quo subtilius omne 
compositum fuerit, cum sit pars quaelibet eius 
pronior ad motum variisque obnoxia plagis, 
hoc possit minus et durare, et respuere ictus. 
Tanto nobilitas emitur, vitaeque voluptas 
labilis! Idcirco brevium causa optima rerum 
invigilare simul reparandis atque creandis  
debuit, ut multis porro ex mortalibus esset 
immortale genus. Verum uno ac simplice nutu 
fecit utrumque Deus: cum cuncta in semine primo 
semina conclusit, gemini compendia sexus: 
custodesque mares pretiosi muneris unos 
instituit, sobolem matura aetate daturos. 
Sic hominum genus omne hominis tenuissima primi 
pars fuit. At maiora tibi miracula pando. 
Non solum exortos homines olimve futuros 
in parte quemque suo stirpis comprehenderat auctor, 
sed plures multo, qui numquam ad luminis auras 
pervenient, quamquam ad lucem vitamque parati. 
Quotquot enim a genitis gigni potuere vicissim, 
qui tamen in tenebris iacuere perennibus, et quos 
oppressit nox atra aeterno in carere clausos: 
et, si dante Deo spirassent, quotquot ab illis 
enasci poterant, cunctos simul una creavit 
formavitque dies, iam membris omnibus aptos, 
iam plenos vegetante anima, sed mentis egentes. 
At totam in maribus prolem primordia vitae 
accepisse prius, quam sit coniuncta marito 
femina, si dubitas, oculos adverte, videbis. 
Nempe miscroscopium, Batavis quod nuper in oris 
divina sapiens reperit Levenockius arte, 
perspicuamque facem in tenebris dedit esse profundis, 
arripe et observa. Nihil est nisi vitrea lenti 
lacryma convexae similis, quam lamina duplex 
continet infixam, tenuique foramine circum 
includit. Minimum quodcumque obieceris, ingens 
apparet visu confestim, atque intima pandit. 
Nec praesens adeo nostis obtutibus umquam 
auxilium venit: novus illo sistitur orbis; 
et nova Naturae facies referatur, apertis 
visceribus mixtorum, et tegmine nuda remoto. 
Est oculorum oculus, sine quo caeci esse videmur, 
saltem hebetes tardique: quibus vix ante licebat 
nosse superficiem, atque haerere in cortice summo, 
nunc aditus liber patet in praecordia rerum. 
Nec iam vestibulum ante ipsum atque in limine portae 
stamus, at in medias iuvat ire profundius aedes; 
atque ibi thesauros fluxi et reparabilis aevi 
hactenus occultos, quodque est ante omnia mirum, 
aeternae contemplari vestigia Mentis 
indita Materiae, ut speculus mandatur imago. 
Ne te prodigii novitas absterreat, ut quos 
erroris timor insipiens errare coegit: 
neve instrumento fingi mendacia credas, 
sensibus ac nostris illudi: qualia monstrat, 
talia sunt in sese obiecta; et plurima quamquam 
inspiciuntur, adhuc plura inspicienda supersunt. 
Imo et lenticulae decies licet aucta potestas 
cresceret, inventisque novis assurgeret ultra 
vim propriam, quantum mortalia lumina vincit, 
semper inexhausto non visa relinqueret impar 
huic fundo; satis est, partem potuisse videri. 
Ergo lenticulae opponas, dum pura dies est, 
aut canis, aut galli stillantem e semine guttam;  
protinus esse tibi ante oculos (mirabile visu) 
vermiculorum ingens populus, quasi in aequora magno 
mobilis, atque natans, celer, irrequietus, et omne 
per spatium ludens certatim ac praepete cursu. 
Quam multae spectantur apes aestate serena 
surgere confertim, totisque erumpere cellis; 
cum priscis laribus pulsae novitatis amore, 
fragrantes cunas et caeca palatia linquunt: 
agglomerant sese in nubem, rapidasque choreas 
ad Solem exercent: pennis micat effera pubes, 
et magno circumvolitat per Inane susurro. 
Sic genitale sua fremit agmen et ardet in unda, 
quam durat calor ille diu quem e fonte paterno 
attulerant: sensim nam defervente liquore 
languescunt, tenuesque animas iam frigida ponunt. 
His caput et caudam et memrorum cernere fas est 
molle rudimentum, et formae discrimina quaedam. 
Verum ipsis quamquam duplicem sexum esse necesse est, 
haud facile agnosces; turba tamen omnis in illa 
masculus innatam sobolem iam continet in se: 
quam si non habeat, quo pacto emittere posset; 
Illo nempe die, quo plenis puber ab annis, 
ibit in amplexus avidae consortis; et unde 
tunc natam erueret? Cum iam omni parte creatus, 
nil sit adepturus venturo tempore, praeter 
crementum. Tenet ille adeo, quodcumque tenebit: 
integra nimirum propriae exemplaria gentis, 
et sobolem quoque natorum, sobolemque nepotum; 
foetaque filiolis animalia gestat, ut ipse 
in patre vivus erat, quem emissum tu modo cernis. 
Si te percellunt tot tamque minuta minutis 
Corpora corporibus praegnantia, ne tamen istis 
diffide; at potius mirare haec omnia genti 
plantarum, atque homini, et cunctis communia brutis: 
unde his communem causam invigilare necesse est. 
Nonne vides quam sit tenuis formica culexque; 
et plebecula quam nutrit gravis atque senescens 
caseus, et quae habitat flores ac germina mandit, 
et qua prunorum albescit violacea pellis, 
et qua obducta situ vel mucida corpora sordent; 
denique qui medio deprenditur anguis aceto: 
Quid minus esse putas minimis viventibus istis? 
Attamen his partes multae, multoque minores 
inveniuntur adhuc; quarum numero, ordine et usu 
integra concrescunt, et vere animalia fiunt. 
Est illis cerebrum et pectus, venterque pedumque 
remigium: est humor quidam in praecordia manans, 
ac refluens; et particulis haec omnia constat. 
Sunt fibrae et glandes, sparsi per tota meatus 
corpora; sunt animi vitaeque ac motibus apti, 
insuper et foetus, atque organa foetibus ipsis; 
Ac totidem moli respondent congrua membra, 
quot sunt Balenae, quot grandi sunt Elephanto. 
Nam varias partes suus apte dividit ordo, 
sepositasque tenet: cum decrescentia Semen 
semina quodque habeat, semperque minora gradatim: 
nec magis inde tumet: nam ritu prorsus eodem 
circulus insertos amplectitur orbibus orbes 
innumeros, nec eo fit maior; et uncia simplex 
haud gravior, quod contineat sine fine modoque 
pondera se leviora; ut fusius ante probatum est. 
Ergo prosequere, ac nostris assuesce minutis; 
et quam fit vis Materiae secunda, memento. 
Nec datis: exempli causam firmare iuvabit. 
Unde est, cum species asini miscetur quinae, 
mulus ut inde oriens, sit quamvis pronus et acer 
in Venerem, generet nihil, infecundus amator? 
Id quoque de Pardo, Tigris submissa Leoni 
quem parit, atque aliis Naturam praeter obortis, 
inter aves aut quadrupedes aut cetera cense 
quae procul a nobis animalia protegit aequor. 
Haesit in hoc puncto rerum male gnara vetustas: 
suetaque pro causis adducere nomina vana, 
hos infamavit monstrorum nomine partus,  
monstri et prolificum semen cuiusque negavit. 
Excusanda tamen: nondum sibi lumen in umbris 
fecerat obscuris ars ingeniosa Sophorum, 
qui plerumque nihil nisi suspicione tenebant. 
Venit clara dies; et tandem cognita causa, 
cur steriles cuncti natura ex dispare foetus, 
totaque progenies mulo sistatur in uno. 
Scilicet illius conspecto semine, nullum 
apparet vivens animal, tantum humor inanis: 
Quandoquidem non est ab eo qui cuncta creavit, 
ancipitum species et formula condita rerum: 
Nec possunt aliquo fabrefata exsurgere casu, 
Quae non extiterint iam pridem ab origine Mundi. 
Non quae causa minor, vel quae manus aemula summi 
artificis, tanto poterit contendere nisu, 
infecta ut faciat, Regemque imitetur Olympi? 
Mulus at iste, inquis, non est ab origine prima 
structus; et ecce tamen venit, ac profertur in auras. 
Imo structus erat; sed quid mutaverit, audi. 
In patre asellus erat multis cum millibus, ante. 
Quam matrem furtivus equam violaret adulter. 
Ignotis subiens tectis, exoticus hausit 
non sibi collectos peregino e fonte liquores: 
parvula discordi tumuerunt viscera succo: 
vestivitque artus asininis humor equinus; 
haud ita dissimilis tamen, aut alienus, ut illos 
rumperet omnino, sed qui pervertere posset: 
et coepit neuter fieri ex utroque parente, 
detorta in melius forma, sexuque retento. 
At quoniam foetus minimi, quos hospes alumnus 
in se sopitos immaturisque gerebat, 
insolito numquam victu potuere foveri, 
tunc genus extinctum est: quoniam sine numine fabri 
formae non potuit suppleri forma peremptae. 
Quod si aliquis cladem effugeret, servatus asylo 
ambigui patris, et genuina matre receptus, 
posset item nasci: verum id contingere raro, 
vel numquam, et suspecta putem monumenta tulisse. 
Mulus propterea vacuus venit, omne per aevum 
prolis egens, sola posthac reparabilis arte. 
Quales in nostris crescunt regionibus hebrae  
quas Asia, aut America recens, aut Africa mittit 
contentas in seminibus: frondescere primum 
non dubitant; verum flos illis cassus, et ultra 
semen ferre negant; frustra enitentibus obstat 
temperies aliena soli, vel frigidus aether. 
Sic sterilis mula est, confusis indole bina 
fermentis; quorum discors natura duplexque 
forma vetat, ne quidquam ex his augescere possit; 
seu quia clauduntur loculi, tunicaeque labantes 
flaccescunt, seu pollutus contabuit humor. 
Quippe hoc femineum officium est, ut idonea solum 
praebeat interius pullis alimenta repostis: 
Hoc maris, ut pullos, quorum ipsi copia multa 
semper inest, interdum utero transmittat alendos. 
Ova quod attento tibi gallinacea monstrant. 
Namque ibi luteolum tenuis membrana vitellum 
cingit, et in lento suspensum albumine vinclis 
continet hinc atque hinc; falso quae germina vulgus 
autumat: haec pelli quam testa involvit, adhaerent. 
Illo nutritur soboles oritura vitello, 
cum gallo genitrix est secundata marito. 
Hac una pullus paulatim augebitur esca; 
quam tenet ipsum etiam gallinae virginis ovum, 
at sterile, et nullo capturum fomite vitam. 
Nam nihil inde potest, ubi non fuit antea, oriri. 
Quocirca multum est, quae sit prudentia Mentis 
Divinae, ut stupeas: quando partita laborem 
inter utrumque genus promendae in saecula prolis, 
in mare prolem ipsam statuit; dum femina sola 
possidet id quo possit ali et grandescere proles. 
Atque adeo quoties genitali ardore cientur 
nativi latices, quo se quoque Numinis alti 
pandit provida mens, in tempora longa propagans 
viventum omne genus, subitus micat ignis amorum: 
utrumque exagitat sexum vesana libido. 
Nonnullis fine lege venit, sed qualibet anni 
tempestate; aliis nidorum menstrua cura; 
semestres aliis nexus: pars maxima tantum 
vere novo, ac Solis reditu connubia miscent. 
Seri hoc igne calent gelido sub marmore pisces; 
cessit ubi grave frigus aquis, et ab aere lapsus 
in pontum, in fontes, in flumina transiit aestus. 
Tunc natat omnis amor, tunc flagrant humida regna, 
et lasciva Venus tepidis bacchatur in undis. 
At cervos, imbelle pecus, natumque latebris, 
autumnalis agit furor in civilia bella, 
mugituque procul reboat nemus omne salaci. 
Sic totum Natura, suas fecunda creatrix 
dispertita vices, incendit amoribus annum. 
Cessat hiems, et sola gelu quasi caelibe torpet. 
Quod si, cum videas partes animantibus esse 
non ita praecipuas nequeant ut stare fine illis, 
qualia sunt cervis et bobus cornua, quales 
nonnullis dentes, et cauda oculata superbo 
pavoni, atque homini florens in corpore pubes, 
quae matura dies affert, non ipse dat ortus, 
hinc fortasse putes non seminis esse virilis 
congenitum laticem, at membris aliquando creari, 
tarda quod in nobis veniat generosa iuventus, 
falleris haud dubie. Nam primo ut singula tangam, 
Quae tu innata negas, fierique recentia dicis, 
et plumae et pubes, dentesque et cornua, quamquam 
non excluduntur certo nisi tempore vitae, 
formam habuere tamen propriam in radicibus imis, 
principiumque sui. Quanto magis esse paratum 
debuit a teneris, quod continet omnia, semen! 
Frigida sed nuper genitis infantibus aetas 
non patitur validis quassari membra fluentis; 
nec tunicae graciles, nec tenuia vasa resistunt: 
infecundus adhuc circum praecordia sanguis 
volvitur, et crudi stillat in viscera succi, 
lymphaque molliculos fluit immatura per artus. 
Ast ubi convaluit grandescens corpus in horas, 
firmatoque vigens adolevit robore virtus; 
tum cellis trepidare cavis, fremere atque moveri 
hactenus immotae contracta exordia gentis. 
Sic postquam abreptus tetris Aquilonibus aer 
horrentem brumam terris advexit et undis, 
et cecidit Mundi facies, caligine mersa 
cuncta iacent; mutae volucres, et squalida Tellus; 
obductum Solis iubar, et vix nubila densa 
permeat ambiguae vaga quaedam lucis imago. 
In stabulis armenta, greges torpore fatiscunt, 
in silvisque ferae: latet intra limina pastor. 
Currere tunc rivi, tunc prata virescere cessant: 
nec iam ullae arboribus frondes, neque gratia ruri: 
sed stupefacta omnis pallet Natura, siletque 
sub nive, sub glacie duris obstricta catenis: 
regnat ubique veternum, et vita simillima morti est. 
Sol autem ut coepit noctes aequare diebus 
plenius irradians, et amicum restituit ver; 
dissilit acre gelu spirante Favonio, et Orbis 
vincla remittuntur: lens per corpora caeca 
ita calor, et laxat partes, miscetque movendo; 
arridetque anni redeuntis prima iuventus. 
Semina sic teneris dormitant abdita rebus, 
donec robur ea, et iuvenilis concitet ardor. 
Attamen in vario genere ac molimine rerum, 
queis nova tempestas anteactae damna resarcit, 
non ullam invenies, quae, si incrementa recepta 
veris ab adventu et rorantis munere caeli 
excipias, causa in propria, dum bruma rigebat, 
non fuerit: parvae sed erant, imisque latebant 
principiis; magnae nunc sunt, oculisque patentes: 
ante quiescebant; nunc omni ex parte moventur: 
nunc res dicuntur; sed erant compendia rerum. 
Haud secus ille Elephas, qui tergo pondera tanta  
sustinet, ac turres armisque virisque refertas,  
textilis instar equi periit quo prodita Troia, 
nascens parvus erat; minimus quoque matris in alvo. 
At quanto minor in lumbis fuit ille paternis? 
In lumbis et avi et proavi? Tamen unus et idem. 
Aspice sublimi ferientem sidera quercum 
vertice, rimantem radicibus infera regna, 
umbrantem patulo ramorum tegmine terras, 
et qualem Assyrio monstrarunt somnia Regi; 
glans fuit, aut potius pars exilissima glandis: 
atque eadem in quercu, glandem quae protulit illa, 
iam distincta suis perfectaque partibus arbos 
tota erat, exceptis, ut diximus, incrementis. 
Haud aliter gens Hebraeum numerosior astris, 
quae Syriae fines olim ditione tenebat, 
nunc fervit late totum diffusa per Orbem, 
Abramo simul in puero fata constitit omnis; 
et dum vagiret, cunis requievit in iisdem. 
Verum, inquis, quo nempe queat contingere pacto, 
tam teneris, tam mobilibus cum semina quaeque 
particulis constent, quarum positura, modusque 
convelli facile, ac dilabi tempore possunt, 
undique praeterea e variis alimenta receptent 
corporibus, discors quibus est atque absona plane 
temperies, ut tam multos intacta per annos 
sic maneant, ferventque suam inconcussa figuram? 
Plurimus id cortex facit, et pressura coercens. 
At ne credideris vel centum e millibus unum 
proferri in lucem. Perit innumerabile vulgus 
non natum: ac, veluti ratis ipso naufraga portu, 
postquam infinitis latebrarum amfractibus aegre 
se tandem eruerat, frustraque ad tempora venit 
expectata diu, correptum praecoce fato, 
vivendi amittit spem totam in limine vitae: 
aut quia destruitur corpus, quod semina servat; 
aut fata dispereunt, simul et conclusa gradatim 
innumero numero plebecula seminiorum. 
Ut vi fracta maris cum gurgite cumba profundo 
mergitur; et cymbae quaecumque est credita turba 
interit, atque una sorbetur mersa procella. 
Quin etiam fragilem populum necat aegra senectus, 
aut hebetat minuitque, atque omni robore pulso 
marcentem infringit; vis morbida saepe trucidat: 
praecipue rapti quam ultrix America metalli 
missit in Europam, pretiumque exegit avaris 
frontem ipsum vitae infitiens; diroque veneno 
vulnera iam nimium metuendi inspersit amoris. 
Aspice nunc quanta immensum iactura per Orbem; 
quot pateant leti portae; quot mutua bella 
mortales inter miseros; quot ubique voraces, 
indomitaeque ferae; quot sint dispendia frugum. 
Namque et gramineum germen populatur in herba 
corniger, ipse brevi pariter cessurus in escam; 
mactandaeque sues et glandem et sagina frangunt 
semina; sic et aves avibus, granisque cibantur; 
sic pecudum gens nata mori, frumentaque crescunt 
nata teri, propriaque hominem fulcire ruina. 
Alterum ab alterius clade integratur, et augmen 
accipit: usque adeo res omnis debita morti 
praedatur, mox praeda aliis datur ipsa vicissim. 
Sed magis inde patet, cur tanto intexta labore 
semina seminibus Mundi concluserit auctor. 
Praenoscens etenim variis quam plurima semper 
interimenda modis, rueret ne fluxa propago 
paulatim, tandemque internecione periret, 
iussit inexhausta compagine foeta creari; 
ut saltem in paucis, quae demum intacta supersunt, 
ac velut excidio communi erepta, manerent 
reliquiae generum incolumes. Hinc masculus intra 
fluctivagos pisces plane est spectabilis humor: 
pisciculorum incredibilis quem copia densum 
efficit ac niveum; quot habet Sextilis aristas, 
quot sunt in silvis frondes, quot litore arenae: 
tale putes omni concretum in corpore semen. 
Maximus in minimis certe Deus, et mihi maior, 
quam vasto Caeli in templo astrorumque caterva. 
Nec te viventum numerus perterreat ingens 
corpore in angusto: quis enim pertingere finem 
materiae possit? Quae si tam immensa videtur 
exterius, caeli dum tractus ultimaque astra 
suspicis, ac semper diffusam intelligis ultra; 
non eadem minus infinita videbitur intus, 
solvere si tentes, penitusque extrema minutim 
quaesieris. Vanus labor undique: terminus illa 
nec crescente fuit, nec decrescente repertus. 
Ero Materiae cum sit pars quaelibet ipsa 
materies, extensa loco, atque instructa figura, 
quid vetat abstrusas inter prorsusque latentes 
viventum in gremio partes, dignoscere quasdam, 
non modo dividuas, iterumque iterumque minores, 
verum etiam organico ritu doctaque creantis 
arte laboratas, quae sint primordia rerum, 
atque alias aliis immersas? Sicut in horto  
cernimus, illuxere dies cum veris amoeni, 
surgere florentem viridi de cortice gemmam. 
Aspicis ut teneram vix audet findere pellem 
primum inter nitidas affulgens purpura frondes? 
Carpe manu, flos est nondum, sed molle futuri 
principium floris; soles alimentaque desunt: 
carpe manu, internosque oculo scrutare recessus; 
invenies foliorum intexta volumina centum, 
et quotquot Zephyris erat expansura coronas, 
si crevisse rosae iustum licuisset in aevum. 
Semina quin etiam, sobolis spem in pyxide clausam, 
immatura quidem, sed tota atque integra servat: 
amplificante vitro quae si perspexeris, ingens 
nec prius auditum subito mirabere monstrum: 
scilicet arboreos artus in acumine grani 
exiguo totos; distinctamque ordine pulchro 
radicem a ramis. Tum grana secunda videres 
protinus in primis, aliudque in germine germen; 
si possent oculi tantas penetrare latebras. 
Ast ubi deficiunt sensus, Mens abdita rerum 
prosequitur, superatque viam. Mysteria tanta 
iam capis: ecce offert tibi se innumerabilis ordo 
congenitorum hominum; quos primo in semine clausit 
omnipotens sator, aggestosque volumine parvo 
implicuit: segetem aeternam, et sine fine feracem; 
quam succedentes anni, revolutaque sensim 
tempora multiplici foetu, partuque recludunt: 
et populus surgit, populos quoque mille daturus. 
At non hoc hominis proprium est, quod diximus: aeque 
competit organico, quod nascitur ac perit, omni. 
Ut rosa, sic reliqui flores, herbaeque virentes 
telluris decus; et multo producta labore 
vis segetum; et pomis dives pendentibus arbos; 
quaeque tegunt altae montana cacumina silvae: 
sic acino inclusae vites, et vitibus uvae: 
sic in frumento seges est, et plurima messis: 
sic reliqua in reliquis: et quae modo facta videntur, 
antea erant, sed operta; at nunc revoluta patescunt. 
Inde fit ut terrae non omnes omnia possint 
reddere. Nam multis Ceres aurea fulget in arvis, 
luxuriatque solo felici atque ubere glebae, 
vix capita ut sufferre queant pendentia silvae 
culmorum: ridet grato sub pondere tellus, 
et fruges largo profundit Copia cornu. 
Tales, ut perhibent, ostentat Moesia campos; 
tales Aegypti fortunatissima terra,  
Niliacis postquam late perfusa fluentis, 
nigra conspersas uligine sensit arenas. 
Parte alia miseros sitis horrida, vel gravis humor 
vastat agros: stipulae tristes sine honore fatiscunt; 
squalet humus, victumque aegris praebere recusat; 
et raras inter fulci numerantur aristas. 
Haud procul est humilis casa paupertatis iniquae; 
livida quam macies, deiectaque fletibus ora, 
et querulus dolor, et laceri testantur amictus. 
Attamen ex uno potuit tam semine nasci 
Dives opum, quam macra seges: discriminis ergo 
non a seminibus, ratio a tellure petenda. 
Nimirum salibus vel nullo rore solutis, 
vel nimio extinctis, vel deficientibus, omne 
defuit auxilium, validique potentia nitri: 
quo sine multiplices aperiri in germine nexus, 
detur ut augmento locus, et primordia miris 
intricata modis paulatim extendere pressam 
compagem, atque imo nequeunt emergere centro, 
laxatisque viis tandem ad sublimia ferri. 
Pauca reluctantes igitur vicere meatus 
utcumque, et ruptis ortum cepere catenis 
exserto capite; at frustra: nam protinus illis  
incubuit sopor et languens penuria, quando 
aut male digestos poterunt ebria succos; 
noxius aut ardor ieiuna liquore perussit. 
Inde solum sterile, inde fati infelicis egestas. 
Contra laetus ager, placidi quem lumina Solis 
aspiciunt, tepidique rigant, ubi iam sitit, imbres, 
divitias messemque dabit tibi farris opimam; 
si conditus erit pingui sale, sulphure puro: 
quae cum diluerit, quem Tellus ebibit humor, 
continuo Solis motum adspirante calore 
transvehit in tubulos madefacti Seminis, omnes 
inque sinus; aperit germen, gazamque recludit 
frugiferam: hinc salium liquidis mucronibus urget 
abdita principia, et vinclis erumpere cogit, 
intus alens pastu assiduo; ut radicibus alte 
porrectis, valeat tandem, cum venerit aestas, 
insignem gravibus spicis efferre maniplum. 
Sic herbae crescunt omnes, quibus arva teguntur: 
sic genus arboreum, et quidquid sub tegmine terrae 
partim alitur, partim sub caelo vivit aperto. 
Hic patefit, quanto magis interiora cientur 
Germinis, ac reseratur apex ubi constat opum vis 
hoc etiam, uberius campis adolescere messes, 
et caput ornari Cereris; marcescere porro, 
cum premit otium iners foetus in stirpe latentes, 
et nil sufficitur fundo ex torpente, quod illos 
intus sollicitet, iubeatque abrumpere somnum. 
Unde gravi leto dantur primordia vitae; 
neglectumque perit genus, infinita daturum 
argumenta sui, terrae si divitis esset 
illecebras faciles nactum, amplexusque benignos. 
Ergo age, Naturamque iuva: namque arte iuvari 
non dedignatur; quin ultro bracchia tendit 
conanti, gaudetque suas ostendere vires. 
Cumque serenda tibi venient frumenta, memento 
ante dies aliquot medicata inspergere lympha; 
quam simus et cineres, levibusque volatile nitrum 
implerint salibus: tum granula quaeque videbis 
observans, etsi modico sint credita fundo, 
in tam multiplices divisa resurgere partus, 
ut stupeas. Etenim bis millia terque quaterque, 
(tanta salis virtus) grano exorientur ab uno: 
et numerosa phalanx calamorum, viminis instar 
cui caput abscissum iam parte repullulat omni, 
expandetur humo, et alte circumferet umbram. 
At neque sal nitri potis est effingere fructus 
triticeos, ac prole nova ditare serentem; 
nec molles Zephyrorum animae: nec mobilis aer; 
nec radius clara missus Titanis ab arce; 
nec lapsi nimbis latices; nec roscidus humor; 
nec vero natale solum. Nam semper eaedem 
sunt causae, vegetabilibus discrimine nullo 
quae cunctis adsunt, pollentes indole eadem, 
nullius propriae, communes omnibus aeque: 
quamvis promoveant diversos undique foetus, 
pro varia rerum, quibus auxiliantur et adsunt, 
conditione ac natura. Sic nempe salubres 
passim mortiferis adnasci cernimus herbas, 
dictaminis aconita, olera intermixta cicutis: 
cunctaque plantarum genera unus proferet hortus  
quae pluviis iisdem, simul uni sole fruentur. 
Haud secus, ac rabidos quae nutrit praeda leones, 
haec poterat nutrire lupos aquilasque canesque: 
nec tales ut sint, facit; at prout invenit, auget. 
Quaeque etiam nostris adventant pabula membris, 
et carnes, nervos, membranas, ossa, liquores 
corporis instaurant, partis cuiusque figuram 
accipiunt, non dant: multo minus intima cudunt 
organa; sed tantum cusis adiuncta cohaerent. 
Ergo nulla creant externae semina causae, 
nec rerum species, aut exemplaria formant. 
Hunc fecundatae Cereris dum foenora tanta 
suspicis exigua nitrosi aspergine succi, 
semina seminibus latuisse inclusa profundis, 
et prodire putes; quoties ea vividus actor 
eruit e tenebris, ac vitae munere donat. 
Neu dicas istaec fieri dumtaxat in herba 
frugifera, aut aliis quibus anno clauditur aetas; 
quippe dabit largos fructus, mirumque saporem 
alter honos ruris, populorumque alma Voluptas 
vinea, radicem simili perfusa liquore. 
Credes pampineos colles Tmoli, atque Phanaei 
descendisse tuum, quando experieris, in hortum; 
atque Palaestrinas immanis ponderis uvas 
palmitibus pendere tuis: tum laetus inempta 
vina bibes, quibus invideat Toccaia propago, 
campanis potiora etiam, potiora Falernis. 
Unde hoc? Prodigii causa est, quod vitis avara 
iamdudum, nec fota prius nisi simplice cultu, 
germina quae longos alias servasset in annos 
evolvenda diu et Maiis promenda futuris, 
imo etiam exsucca citius perimenda senecta, 
cogitur actutum caeca dimittere cella. 
Scilicet impulsu nitri quatientis, et udo 
spirituum afflatu; quo multa supervenit esca 
eximio salium penitus condita veneno. 
Nec timor, ingenitas tanto molimine vires 
ne cito deficiens effoetaque dissipet; illas 
nec minimum labefactat: idem effectura quotannis 
laetior ubertate sua; viridemque iuventam 
sustinet auxilio, quo fecundatur, eodem; 
sero fatales senii expertura labores. 
Cum vero plantae, ut dictis ostendimus, omnes 
secum innata sui generis primodia semper 
possideant, et nil, quod non habet, hoc dare possit; 
omnino ratione pari primordia prolem 
ipsa suam servant: et sicut semina plantae 
fundunt ex se ipsis, ita dant quoque semina plantas. 
Nec folia in ramis, fructusque ex floribus essent, 
ni proprio descripta forent in semine dudum 
principia, effigies rerum, gentisque futurae. 
Nec mihi quidquam obstat, solito sine semine quasdam, 
aut secto ex ramo, aut ipsa ex radice renasci: 
est etenim in ramis, est in radicibus idem 
fertilis, et plenus granis genitalibus humor. 
Is modo per suetos fibrarum ad summa canales 
paulatim ascendens, apta densatur in urna 
collectus, coquiturque ac maturescit ab aestu: 
et modo productis e cortice pendet ocellis, 
expectans aliud, quo det sua germina, tempus, 
et clausas manifestet opes. Hoc surculus omnis 
impletur succo; radix hoc omnis abundat; 
totaque fructifero turgescit planta liquore: 
qui cum nascenti, et parvae iam obscurus inesset, 
crescentem posthac non deserit usque; sed auctus 
adveniente cibo, quem nutrix optima tellus 
suppeditat, spatio gaudet maiore vagari 
liberior, sensim proprios aperitur in usus, 
compactasque diu magis ac magis undique partes 
explicat, et vastum fecundat denique truncum. 
Non aliam ob causam felix fortuna secuta est 
audax artis opus, cum primum imponere morem 
naturae, ac truncis peregrinos addere foetus, 
et plantae coepit vitium emendare colonus. 
Nam nisi quae fisso inseritur nova virgula ligno, 
vel circumcisa lateri cute figitur haerens, 
omnia venturae primordia gentis haberet 
in sese iam nunc, et qualia nempe gerebat 
dum pars maternae fuit arboris, unde recisa est, 
quo pacto proprias alieno in corpore dotes 
fundaret, stirpemque suam? Qua lege quotannis 
et florum gentilitios et frondis honores, 
et patrios foetus, pede nil praebente nisi escam, 
atque alias itidem virgas effundere posset 
insertari habiles? Qui caudex ferret agrestis 
tam lepidum caput, et pomorum nobile pondus? 
Hinc certe quidquid proficiscitur, hic ibi primum 
adfuit incoeptum, et forma breviore coactum 
in loculis; ubi se nodosa ostentat origo 
ramorum, spondetque tumens axilla lacertos. 
Iam quae sponte sua passim nascuntur in agro, 
incultisve locis, ut spinae herbaeque nocentes, 
quas nullae severe manus, quas nullus arator 
educat; aut in aquis veniunt fundoque palustri; 
ne credas terrae gremio haud concepta creari. 
Namque aut ventus eo semen, volucrisque vel imber 
detulit; atque ipsi sua sunt quoque semina musco: 
semina habet nascens annosa in robore viscum, 
cui lignum alterius pro terra, vitaque fertum est. 
Et sua sunt fungo, silici sua semina, quamvis 
effugiant oculorum aciem: nam pulveris instar 
exigui rugis foliorum immersa latescunt. 
Nullum igitur speres terra de virgine germen. 
Ac talem si quando voles in vase patenti 
ponere sub dio, quam rarior altaque tela 
contegat, aerios facile admissura liquores, 
et Phoebi radios, at solis invia ventis; 
assiduus toto frustra irroraveris anno. 
Non erat absimilis veterum stupidissimus error, 
quasdam bestiolas fine progenitoribus ullis, 
materia ex putri et calefactis sordibus ortas. 
Caeci! quod latuit rerum immutabilis ordo: 
siccine, Naturam incertam, morumque suorum 
immemorem, et tantum potuistis fingere monstrum? 
Discite primarum legum inviolabile numen, 
et semel incussos, quibus omnis machina Mundi 
dirigitur motus, nulla vi posse retundi, 
nullo suppleri, nullo desistere casu. 
Non etenim varia est, non futilis; at sibi constat 
multiplici Natura operum in molimine simplex, 
propositique tenax. Cunctis animantibus una, 
una patet, vegetabilibus quae ianua vitae. 
Nec sine concubitu mures in navibus essent: 
at dum ligna fabri iungunt, et litore toto 
magnum surgit opus, tunc per secreta viarum 
intrant obscuri, nec multo tempore gignunt;  
infestatque novam numerosa colonia navim. 
Qui vero absumunt corrupta cadavera vermes, 
ante inerant taciti, atque exiles: inde solutis 
principiis, laxae dum fervent undique carnes, 
pars nati crescunt, pars excluduntur ab ovis; 
et cito; nam quibus est data vita brevissima, velox 
est incrementum; longaevis tarda iuventus. 
Talis ad Oceani portus finesque Britannos 
piscis avem referens, anatique simillima bernax, 
nunc tabulas iuxta senio atque humore marino 
confectas, nunc squalenti reperitur in alga; 
quam ligni ex sanie cretam, foliisve caducis 
plebs nimium rudis et veri ieiuna putavit: 
donec compertum est proprio de semine nasci 
in ligni, aut cochleis, aut appendicibus algae. 
His igitur non seminium, at cunabula, sordes. 
Haud aliter, tibi si qua fides, divine Poeta, 
contusi plagis tabentia viscera tauri 
emittunt examen apum, quas nuper in ovis 
hauserat hinc atque hinc errans per florida prata 
depositas. Sic immundo fossa humida coeno 
bufones ranasque parit. Sic advena piscis 
visitur in stagnante lacu non ante repertus. 
Quod si difficilis captu, aut incognita causa est, 
non ideo nullam esse putes: verum utere notis; 
quamquam viam facilis monstraverit, ocius illa 
naturam sequere: invenies abscondita rerum 
coniectans melius, teque ipsa exempla docebunt. 
Aspice quadrupedum genera omnia; sive tremendas, 
immanesque feras in silvis, sive fugaces; 
et mansueta domi pecora; et genus omne volantum, 
aut aquilam, aut muscam; serpentumque horrida monstra; 
et quaecunque natant, squillas, aut grandia cete, 
et conchas. et quae gemino gaudent elemento; 
et sub diversis insecta micantia formis: 
nil nisi coniugio sexus utriusque creatur. 
Nec bene lumbricos, oculos queis desit et auris, 
qui fodiunt glebam, terraeque per abdita vivunt, 
haud ulla consorte suam sibi cudere prolem 
maiores dixere; sibi nam nubere vermis, 
parte sui gemina, simul ipse maritus et uxor 
creditus est; nudoque etiam qui corpore serpit, 
et mucosa solo scribit vestigia limax. 
Et licet androgynos, socio sine foedere amoris 
illos compertum est casso sterilescere foetu. 
Forte duplex aliis quoque vermibus illa facultas 
obtigit: ast oritur patrio sine semine nullus: 
nullus avis, atavisque caret; si exceperis unum 
quem sator omniparens ulli sine semine finxit;  
semina concredens olli evolvenda per aevum. 
Nunc age, totius quaenam sit machina Mundi, 
qua constet forma, et motus qua lege regatur, 
dicere fert animus, totumque expandere Numen. 
Maxima iam veniunt oculis spectacula nostris. 
Ac veluti crebris Aquilae conantibus alas 
concutiunt, cum se primum e convalle profunda 
ad caelum attollunt, et grandia corpora librant, 
et sibi sufficiunt cunctantes verbere ventos, 
Phoebeosque bibunt avidis obtutibus ignes; 
sic ubi semina per, perque haec mortalia saecla 
reptando, vitae fontes invisimus almos, 
altius eniti iuvat, aerioque volatu 
sidereos lustrare oculis audacibus orbes. 
Aspice quae vastis regionibus astra vagantur; 
quae certis affixa locis, et lumine puro 
transadigunt caelum, nativaque fulgura vibrant; 
hunc etiam lucis, tempestatumque parentem 
auricomum Solem, Caeli qui templa rigando 
et maria et terras secunda lampade lustrat: 
protuleritne Deus magna haec miracula rerum, 
an casus dederit, ceu fert doctrina Lucreti, 
quaerendum superest. Cuncti noctesque diesque 
transigimus, cuncti mentes numeramus et annos, 
et fruimur segetem renovatis messibus, aura 
aetheria, silvisque, et iugi flumine aquarum, 
et Phoebi radiis, et amico munere Lunae: 
quis rerum curat tantarum inquirere causam, 
atque modum, qui causam aperit? Plerique verentur 
scire, quod invitos doceat cui talia debent. 
Sed tu quem Veri nunc iam tenet una cupido, 
consule quid veterum scriptis inventa recentum 
addiderint, et quae tanti peperere labores 
fac tua discendo. Nunc purius imbibe lumen: 
pronior in liquidam veniet sapientia mentem. 
En se diducunt nebulae, et iam clarior aether 
sese aperit; radiis ne te, ne subtrahe primis: 
crescent in validos exorta crepuscula soles. 
Plurima debentur priscis aetatibus: illae 
naturam agrestem et spisso velamine septam 
tentarunt primum; in se suscepere laboris 
dura rudimenta, atque operis meruere coronam 
acribus inventis: nos versa novalia demum 
coepimus excolere, et partim vestigia nota 
sectati, partim auxiliis melioribus usi, 
maiorum haeredes, propria ditescimus arte; 
atque avidi fundos augemus opesque relictas. 
Sic ab Aristarcho fata primitus ac Philolao, 
iam doctrina diu rudis et neglecta iacebat, 
cum speculatori gratum subolere Polono 
coepit, et ad summos rediviva ascendit honores 
talibus auspiciis; quam post Galilaeus Etruscae 
gentis honos, canna primus qui se intulit astris, 
et comites vidit Iovis est nova sidera Caelo, 
illustrem assensu fecit; Keplerus adauxit 
errantum vero cursu. Quo nomine dicam 
naturae genium, Patriae decus, ac decus aevi 
Cartesium nostri, quo se iactabit alumno 
Gallia foeta viris, ac duplicis arte Minervae; 
ante suos tacitura duces ac fulmina belli, 
quam Veri auctorem eximium, mentisque regendae: 
ingenio magnis nec decessura Pelasgis; 
quamquam ea gens et Aristotelem, diumque Platona, 
Pythagoramque tulit, satis uno Socrate dives! 
Post hos incendunt fama super aethera noti, 
quos Parisina suos Academia tempore longo 
vidit et obstupuit, magni Cassinus et Huygens. 
Annulus huic patuit Saturni unusque satelles; 
quatuor ille alios visu deprendit acuto: 
permensi Caelum ac terras, tot in orbe reperta 
vulgarunt, ut iam inclarescat fabrica Mundi. 
His Epicureos, et quem mirare Poetam 
haud, reor, aequipares. Quae rerum inscitia suasit, 
pro pudor! ut stellas maiores esse negaret, 
et Lunae Solisque globos, quam cuique videntur: 
extemplo taedae procul apparentis abusus? 
Quinetiam Solem sparsis per inania caeli 
seminibus flammae quae casus mane coegit, 
autumat extingui noctis caligine caeca; 
tum post Idaeos reparatam exurgere montes. 
Atque, ubi contingit spoliari lumine Solem 
et Lunam, dubitat monstri num causa sit umbra 
corporis oppositi, quasdam potiusne latebras 
tunc subeant, vultumque aliquo velamine celent. 
Mirum, ni credat, velut Indum vulgus, in illos 
immani horrendum rictu saevire Draconem. 
Tales impietas habuit, iactatque patronos: 
at pudet insulsi commenta referre Lucreti. 
Sunt tria de toto systemata cognita Mundo. 
Primum constituit sphaeram Telluris inertem 
in medio; circum iubet omnes ire Planetas, 
inter eos Phoebum, quo caetera corpora fulgent. 
Abripit astrorum, Ptolemaeo iudice, turbam, 
perpetuaque trahit secum vertigine ab Euris 
ad Zephyros, primum dicit quod mobile, Caelum. 
Hoc super axe suo viginti et quatuor horis 
volvitur: impense velox, qua dividit axem 
Aequator; summe tardum, qua desinit axis; 
in duplici puncto nimirum Aquilonis et Austri. 
Interea proprius tamen est Fixisque Planetisque, 
at minor, a Zephyris qui tendit motus ad Euros, 
Signa sequens: hac quisque suum varie exigit annum. 
Vi propria coelo prae cunctis Luna resistit: 
Frater enim contra dum nititur ire, diebus. 
Bis sex non spatii plus vincit, quam soror uno. 
Concordes gyros, spatio distante, Planetae 
decurrunt alii; recto nunc tramite pergunt, 
nunc fugiunt retro, nunc stant atque otia ducunt. 
Non tulit hanc Mundi speciem Copernicus, etsi 
per populos longum dominatam, ultroque faventem 
sensibus, atque usu sancitam et more loquendi. 
Audax, inverso penitus rerum ordine, Solem 
in centro statuit; Terram, cui Luna satelles, 
cum reliquis circa Solem fluitare Planetis, 
ac duplici voluit lumen sibi quaerere motu 
semper ad auroram directo: immobile coelum 
interea, nullumque Polis caelestibus axem. 
Non aegre hinc videas, qui nos spectacula fallant, 
ut, quae volvuntur semper, tranquilla putentur; 
et motum credamus, ubi perfecta quies est. 
Haud secus, ac portu cum solvit nauta relicto, 
littus abit, terrae fugiunt, urbesque recedunt: 
ille, sui motus imprudens, omnia ferri; 
vicinam et navim, quam dentibus anchora fundat, 
currere; se residem putat his, quibus innatat, undis. 
Ast homo delususque oculis, animoque superbus, 
in placitum errorem pronus delabitur: ac se 
turpe Planetarum numerari de grege censet; 
et quae non videat, tamen haec sibi sidera pasci, 
quoque loco sedet, hic Mundi consistere centrum 
vult et ait. Quoties Terra inclinata recludet 
partem aliquam Caeli non visam, ea surgere signa 
continuo; quoties elatior abdet Horizon, 
haec eadem mergi, et sub se collapsa putabit: 
quinetiam tantos ideo fervescere motus, 
ut se perpetuo stantem Caelum omne salutet; 
ac sibi, ceu Domino, famuletur deditus Orbis. 
Tu quis homo es, qui tanta tibi? Sed persequor orsa. 
Discordes inter sectas incertus et haerens, 
magnum operae pretium et Sapientibus utile duxit, 
si misceret utramque Ticho, vir sanguine clarus, 
a quo et constructam Caeli de nomine turrim 
Uranies aedem, primum aetheris amphitheatrum, 
Codani stupuit praenobilis insula Ponti. 
Ille igitur partim populari tractus ab aura, 
partim conspicua perculsus imagine Veri, 
concessit partibus Caelum, Solemque moveri, 
non Terram; at Soli comites Terraeque, Planetas 
distribuit: bonus ille quidem explorator Olympi; 
at non sidereae gentis moderamine felix. 
Haud nostrum tantas esset componere lites. 
Nam seu terra meat, seu plane immota quiescit; 
seu tempestatum genitor lucisque diurnae 
sol manet in centro, seu fert Eclipticus illum 
circulus; ac solidum seu commovet omnia caelum, 
seu purus liquor est, in quo passim astra feruntur 
ut soles totidem, propriisque instructa Planetis, 
non minus omnipotens Numen splendebit unique, 
cuius inexhaustas aequet Sapientia vires, 
a quo facta semel, semper Natura regatur. 
Sed quia cogit amor Veri, sententia totum 
me rapit illa tamen, quae per se clara refulget, 
ac mihi divinam praestantius explicat artem. 
Altera, nam fateor, solitis accommoda rebus 
esse utcumque potest; nec fallet calculus illum 
qui duce Niligena numeret: praedicta probabit 
exitus, eclipses Lunae Solisque redibunt, 
et pariter current Idus, pariterque Kalendae. 
At licet ad Terram quod pertinet, illa diserte 
expediat, quia nempe eadem se praebet imago, 
vel si spectator, vel si spectata moventur, 
plura tamen Copernicio systemate clarent, 
quae numquam evolvat Ptolemaeus. Cogitur omni 
effecto causasque novas aptare, sibique 
saepe adversantes: nihil ipsi denique planum 
aut liquidum, nihil ad leges et dogmata nota 
mechanices; nihil est quod comprobet, omnia ponit. 
Caelestes adeo motus et sidereas res 
instituit, nequaquam ut sunt, sed esse videntur. 
Quin Epicyclorum ambages, tot vincula miris 
intricata modis, tot multiplices Maeandros 
dum video sphaeris errantibus aethere in alto 
describi terram circum, se protinus offert 
Cretaei species Labyrinthi, Daedalus auctor 
quem per mille vias intexuit arte magistra. 
Quae lex praeterea motus excuset euntes 
ordine retrogrado alternis, stantesque Planetas? 
In tam confusa totius imagine Mundi, 
olim quae stomachum Regi commovit Ibero, 
prisca sui liquisse chaos vestigia credas. 
Naturae non est opus hoc; via scilicet olli 
simplex et constans, tenor immutabilis, unus. 
Verum est Naturae concors, perque omnia gressu 
ire pari felix, nostri doctrina Poloni: 
qualem exornatam tibi nunc ostendere conor, 
ceu Veri specimen, ceu Numinis argumentum. 
Quam longe lateque patet sine limite noto 
mundus hic, astrorum locus, in quo Fixa morantur 
ut foveant sphaeras alienae lucis egentes, 
in quo Sol propriam tenet inter millia sedem, 
vivida materies, tenuis, liquidissima totum 
implet, ubique sui similis, qui dicitur aether. 
Utque orbis terrarum in plurima Regna secatur, 
et paritur idem Provincia plurima Regnum; 
sic et vorticibus compago haec maxima constat 
innumeris, alios in se multoque minores 
complexis. Omnes in centro, vel prope centrum 
corpus habent aliquod medium, molemque rotundam. 
Inclusis quae vorticibus sedet intima moles, 
et minor est, et opaca, diemque aliunde receptam 
una parte sui tantum persentit, in umbris 
altera dum languet, radios habitura vicissim. 
Cingitur interdum simili comitum famulatu, 
subsidiumque petit sibi luminis inde reflexi. 
Maximus at vortex, unus qui continet omnes, 
possidet in medio, sua ceu praecordia, sidus 
igniferum, certa numquam a statione recedens, 
axem sed proprium circa vertigine gyrans 
perpetua, qua corripitur circumfluus aether. 
Cetera compositos innantia corpora motus 
concipiunt, sparsumque legunt ex ordine lumen. 
Vi propria splendent ergo, quae fixa vocantur 
sidera; dumque suos agitant de more Planetas, 
attamen in medio perstantia cortice regnant. 
Tales in Caelo Canis et Lyra, Pegasus, Argo, 
PleÃ”adumque chorus; tales Arcturus, Orion, 
et quot caeruleo nox explicat aethere soles. 
Quamvis illorum nequeat spectare Planetas 
visus, et immensam celet distantia molem; 
quis tamen, ut formam Caeli conspexit eandem, 
Phoebeisque pares radios, talemque videndum 
solem e longinquo, qualis nunc Stella videtur, 
diversi generis Solem Stellasque micantes 
aestimet, ac mirae vim tantam lucis inanem? 
Natura omniparens non unam e divite fundo 
rem formare solet, sed rerum effundere messem; 
et causae similes effecta simillima gignunt. 
Solem adeo nostrum, cor nostri vorticis, atque 
luminis et motus fontem omni parte vigentis 
ponimus in centro: vastum et mirabile corpus, 
quod decies centum Terrarum millia, molem 
si bene scrutaris, complectitur, ac diametro 
comprehendit pariter centum Terrae diametros. 
Aestuat hic ergo Sol igneus, inque loco stans 
vertitur assidue proprio super axe diebus 
quinque et viginti, peragitque iteratque laborem. 
Buxeus ut turbo, pueri quem forte flagellant 
et stimulant plagis, puncto stat rectus in uno, 
dum celer ac tacitus multos in se exigit orbes. 
Inter se forma similes, non mole Planetae, 
quos ea vis agitat commoto flumine mersos, 
perpetuo Solem circumdant more clientum, 
circumeuntque procul, variis tamen intervallis. 
Et regnatori cum vorticis, inter eundum, 
obvertant partes convexi corporis omnes; 
orbis ut exactus revoluto est corpore, totum 
exhausere diem; perfecto denique toto 
circuitu, spatium claudunt remeabilis anni. 
Sic minimus properat, quo nobile ducitur agmen, 
Mercurius; propior Soli non cernitur alter. 
Post hunc luciferae Veneris nitidissima Caelo 
stella meat: sequitur Luna cum suppare Tellus. 
Hinc Mars sanguinea ferrugine subruber: olli 
nondum deprensi comites, at forte minores 
quam qui noscantur. Viva tum luce refulgens 
Iuppiter et magnus, cui Lunae quattuor adsunt, 
auxiliare iubar: nam crebris noctibus umbras 
imminuunt supplentque diem. Custodia maior 
addita Saturno, qui vorticis incolit oras 
pallidus, extremumque piger circumplicat orbem. 
Quinque illum refovent socii, quin lamina cingit, 
quae transversa globum partes distinguit in aequas. 
Tantis longinquae provisum est undique moli 
subsidiis; etenim prope deficientia Solis 
lumina multiplici replicant augentque repulsu. 
Qualis decrepita confectus paene senecta 
stipatur natis genitor numeratque nepotes: 
cogitur is baculo corpus fulcire labascens; 
appositique iuvare oculos munimine vitri; 
et dextra trepidantem aliena attollere dextram. 
Dum reliquos inter communi lege Planetas 
imus, et emissos Phoebi radiantis ad ignes 
volvimur, en alia, dum nox est, parte videmus 
haud multum vario currentia corpora plano. 
Sed quem describunt ovatum motibus orbem, 
nobis oblique cernentibus inclinatum 
et quasi sub facie fusi apparere necesse est: 
quam speciem referunt florentes labra per hortos 
si quando conspecta procul, seu fercula mensae: 
linea nam duplex ultra citraque videntur, 
et gemini fines puncto involvuntur in uno. 
Dum sua currentes rapit orbita certa Planetas, 
terricolarum oculos certus quoque decipit error; 
pro variisque locis, nunc recta incedere credunt, 
nunc regredi, aetheriis nunc stare adfixa cavernis. 
Atque eadem species illudit partibus iisdem. 
Nam qui tres vasto spatiantes aethere, circum 
et terram et solem gyro exteriore feruntur, 
coniuncti Phoebo cum suspiciuntur, obire 
directos motus; vestigia vertere retro 
oppositi; mox desidia cessare videntur 
in quadraturis, et anhelos sistere cursis. 
More quidem absimili, sed eadem fraude Venusque 
Mercuriusque oculis spectantum illudere gaudent. 
Has species Tellus, dum circuit, addit utrisque. 
Haec etenim medium Solem interioribus ambit 
tardior; at cursu praevertitur exteriores. 
Ut si forte lacus per litora curva rotundi 
actus eat sonipes, unique tenore feratur, 
te longe positum, gyro si pergis eodem 
segnior aut citior, mendax deludet imago. 
Quod si Sole sedens, quod centrum immobile motus 
omnivagi, circumspectes volitare planetas, 
ire retro nullum, nullum consistere credas. 
Iam quid ais, Quinti? Nonne haec praenuncia Veri 
limpida simplicitas? Nonne haec sententia Suadae 
filia, compertis tam clare consona rebus, 
intortos flexus Ptolemaei et somnia vincit 
intricata, quibus neque lex, neque causa videtur? 
Fac tamen haec non esse satis; mihi maius in illum 
robur adhuc superest, et ineluctabile pondus 
argumentorum, quae rem intellecta secabunt. 
Qui portentosa Caeli vertigine raptum 
semper ad occiduas Mundi procedere partes 
Phoebum arbitrantur, lux a quo defuit omnis, 
astrum ingens oculis potius quam mente secuti, 
at niti proprio tamen in contraria motu, 
obliquaque via sub Olympi fornice vasto, 
haud animadvertunt procul a ratione vagari, 
olli quod frustra genus imposuere laboris. 
Nam si cum toto stellae moveantur Olympo, 
atque eadem circa terram violentia Solem 
Saturnumque Iovemque ferat cunctosque Planetas, 
qui fit, ut in centro tam vasti vorticis haerens, 
tanto praeterea motu circumdata Tellus, 
non etiam super axe suo conversa rotetur? 
Nam vel, ut in solidis, motus decrescit eundo 
ad centrum; vel, ut in liquidis, cum tendit ad oras: 
si prius; extemplo Tellus versatilis iret, 
mole quidem Caeli minus acriter, attamen iret 
axe super proprio, quamquam statione retenta, 
more rotae; faciem Caeli aspiceremus eandem 
semper; ubique dies aut nox aeterna maneret: 
quod si posterius; foret infinita movendae 
vis Terrae; caelumque et sidera fulguris instar 
effugerent oculos; noctesque diesque redirent 
horae momento: veluti confusa videntur 
litora cum Pelago, rapide si vertat in orbem 
navigium Boreas, aut caecus in aequore vortex. 
Nec satis est. Solem tanta vertigine Caeli 
correptum, quae vis et ab Aequatore vagari, 
motus ubi vehemens, et versus utrumque vicissim 
declinare Polum quaeve inconstantia cogit? 
Haec etenim causa fieri cogente necesse est. 
Si geminis innata Polis Magnetica virtus 
errantem trahit in Tropicos, cur inde quotannis 
cum semel alterutrum tetigit, remeare iubetur? 
Occlusas reperitne vias? An densior illic, 
quae sub cardinibus Mundi tam lenta putatur 
Materies, vertat ulterius procedere Solem? 
Hoc si esset, numquam retro foret ille reflexus, 
ut pila quam lapidis facies offensa retorquet; 
at sensim cursum deperderet atque gradatim, 
semper eo tendens quo primum tendere coepit, 
donec eum premeret tandem sopor atque veternus. 
Ceu perhibent vulgo caeli decrescere motum, 
quo magis ad fines magni protenditur axis. 
Hinc novus illorum subito se detegit error. 
Nam Sol in Tropicus currens, ut currere dicunt, 
sane a caelesti procul Aequatore recessit, 
quam longe distare potest; sub fornice multum 
restricto iam curvat iter, motuque minori 
ducitur, et gyrum spatio breviore coarctat. 
Aut ergo cursum reprimit, sed causa morandi 
nulla est; aut passu graditur si semper eodem, 
tunc solito brevius nycthemeron ut sit, oportet. 
Quod si forte velint teretis per concava Caeli 
verum Solis iter speciem informare cylindri 
a Tropico in Tropicum, falluntur; nec sibi constant. 
Nam Caeli motus, cui Sol parere iubetur, 
sphaericus est. Annon, simul ipse sit incola Capri, 
grandior apparet? Facit hoc vicinia Terrae. 
Si verum statuant, minor apparere profecto 
deberet, quia tum a Terra distantior esset. 
Huc accedit, uti quot Caelo Sidera toto 
fixa micant, et in occasum migrare putantur 
unoquoque die, perpaulum quolibet anno 
sublabi, retroque trahi spectentur in ortum. 
Haud secus, ac si quis prono delatus ab Istro 
certaret remis adversum vincere flumen: 
quippe moras tenues conatibus ille phaselo 
praecipiti faceret, quamvis abreptus aquarum 
decursu rapido, sociosque praeire videret. 
Sol igitur iam nunc Stellae comes inchoat annum: 
protinus unanimes ambo, biiugique videntur, 
discreti vero posthac, iterumque propinqui: 
perficiunt ita dissimilem pro munere cursum 
quisque suo. Demum transactis mensibus anni, 
Sol redit ad Caeli punctum fuit unde profectus: 
observa, Stellam invenies a Sole relictam 
non procul, ast uno distantem paene minuto. 
Arietis aetherii sic olim e cornibus unum 
viderat Hipparchus magni speculator Olympi, 
hic ubi conveniunt Aequator et orbita Solis. 
Hoc ideo sidus pro limine Veris amoeni 
constituere patres; nunc se promovit Eoum 
in latus, occiduo sensim sensimque relicto: 
ac prope Zodiaci duodena parte recedens. 
invasit sedem Tauri, pepulitque Gemellos 
taurus, et in Cancrum se produxere Gemelli. 
Praeteritis adeo saeclis simul omnia Signa 
mutavere locum, et mutabunt usque futuris. 
Non Aequator eum, Ecliptica sola videtur 
aut motum regere aut progignere; nam sibi cogit 
esse parallelum semper. Quare omnis ab illa 
quae nunc Stellarum distantia cernitur esse, 
perpetuo talisque fuit, talisque futura est. 
Verum Aequatori quae proxima Sidera quondam, 
Nunc ab eo cessere: Polum quoque deferet ipsum 
Ursa minor, Caelo quondam spatiabitur amplo, 
atque aliis, quo nunc fruitur, concedet honorem; 
nec leges Hiemi dabit at Aquilonibus atris; 
nec Mundi vertex, nec erit tranantibus aequor 
incertisque viae signum immutabile nautis. 
Annorum tredecim bis millia tota necesse est 
effluxisse prius, repetant quam Sidera sedem, 
primaevusque situs toti reddatur Olympo. 
Mundus in integrum tunc omnis restituet se. 
Causa rei quaenam est? Veterum hanc sententia pandat. 
Primo, vel Stellas circumfert mobile caelum 
haerentes, veluti fixos in fornice clavos, 
vel sine compedibus fatearis nare solutas. 
Haerentes ferri si dixeris, ergo remotis 
congenerem Stellis Solem hunc adamantina caelo 
vincla ligant, rutilo ceu gemma includitur auro. 
Sol quoque, ais, solido suspensus in orbe rotatur, 
et sua constrictos torquet testudo Planetas; 
ac dum Terram obeunt, immotis nexibus haerent 
Mercurius proprio, proprio Venus in crystallo, 
alter Telluri vicinior, altera Soli. 
Cur igitur Solem supra quandoque feruntur 
Mercuriusque, Venusque? Et qua vi denique possunt 
rumpere iter, Solemque effractis vincere regnis? 
Scilicet immensae solida haec laquearia molis, 
tot crystalla, levi, citrum ceu futile, flatu 
dudum dissiluere; ergo non ullus euntes 
nexus habet Stellas: quod si des ire solutas, 
non magis expedies nodum, peioribus imo 
implicitus laqueis. Motu nam cuncta diurno 
sidera tempus idem spatii insumere constat 
longe diversis: viden', ut Cynosura moratur 
tantumdem in parvo languens, quo circuit axem 
extremum gyro, quantum illa celerrima turba, 
quae medium non credibili vertigine cingit, 
Aequatorem habitans, et qua describitur orbis 
maximus. Ecce igitur, quando labentibus annis 
vis ea, quae Stellas invito turbine Caeli 
ut lente, sic assidue detorquet in ortum, 
ipsam, alias inter, Cynosuram adduxerit illuc, 
motus ubi citior, quia grandior orbis arandus, 
dic age, quae virtus addet nova protinus alas 
huic astro? Vel quae crescentem in saecula motum 
inque dies adeo moderabitur, in nihil ultra 
quam par est currat, nihil et minus; ac suuc ordo, 
et sua servetur Stellis distantia cunctis? 
Sed quando, simili revoluto tempore, tandem 
hoc erit, antiquas repetant ut sidera sedes, 
et Cynosura Polum, torpens velut ante, revisat; 
quae tunc illam adeo compescet plumbea virtus, 
perque gradus motum poterit frenare diurnum 
illius in reditu, minimus ne intercidat error; 
atque ita sidereas omnes, et qualibet hora, 
ceu filo, ad nutum regere et variare choreas, 
ut spatiis tam disparibus, verumtamen uno 
tempore complendis, cursus momenta coaptet? 
Intrant in liquidum, dices, motumque sequuntur 
materiae circa Terram sine fine fluentis, 
et varie, prout est illius ab axe remota. 
Non igitur solida tibi iam compage videtur 
stelliferum, ut voluere partes, consistere caelum: 
sed motum, et motus causam non credere cessas. 
Verum, si solidum non est, intellige motus 
aetherios, quales liquidi natura requirit; 
et quales peragi docet experientia verax. 
Corpora quae caelo circumvolvuntur in orbem, 
quo minus a centro distant, velocius ire, 
languidius vero, quo plus sunt dissita, constat. 
Sane id moris habent comites Iovis et Saturni. 
Nam longe positi, et longos et tempore longo 
circuitus peragunt; breviores tempore parvo, 
qui prope nant. Primus legem detexit in astris, 
arcanamque ausus crebris obtutibus artem 
surripere, hanc nobis Keplerus tradidit auctor. 
Quam Iovis explorans in quadriiugo famulatu, 
nec non inventa Saturni nuper in aula, 
mirandum! Omnino reperit Cassinus eandem. 
Sic ubi nosse voles comitum loca certa duorum, 
et quanto caeli spatio sit iterque remotus 
communi a centro, seu corpore principis astro, 
amborum quadres revoluti tempora cursus; 
quam porro inter se rationem tempora servant 
quadrata, hanc cubefacta etiam distantia servat. 
Ergo, si veterum vestigia trita sequere, 
terraque in centro posita, circumire iubebis 
sideraque et Lunam et cunctos cum Sole Planetas, 
ac totam immensi molem exagitabis Olympi; 
corpora sic diversa regas, ut proxima Terrae 
currendo citius quam seiunctissima gyrum 
perficiant: id enim Kepleri regula poscit. 
Verum Luna suo perfuncta est circiter horis 
quinque et viginti; porro, quam Luna prope absit, 
haud nescis: Phoebo interea, qui volvitur ultra 
tam procul, ut Lunae velari corpore possit 
quanquam praegrandis, viginti et quattuor horae 
sufficiunt; igitur communi a lege recedit. 
De Stellis autem quid iam dicemus? Et istis 
praecipue, quas tanta oculo distantia nostro 
praeripit, ut nimbo similes videantur et albae, 
ac telescopio vix percipiantur in umbra? 
Hae Solem, tardamque magis praevertere Lunam 
cernuntur; motu superant utrumque diurno: 
unde omnes legi, quam diximus ante, rebellant. 
Nunc videamus, utrum sedes primaria Soli 
cum datur, et reliquis sociatur Terra Planetis, 
motus ad hanc omnis sese concinnet amussim? 
Mercurius primo, qui Solem proximus ambit, 
tres in circuitu menses, Venus exigit octo. 
Tempora si quadres, minus in maiore recurret 
et semel et ter bis, non nil super. Unde necesse est, 
si spatia interiecta cubes ab utroque Planeta 
ad Solem, ut toties minus in maiore recurrat; 
sive, ut luciferae Veneris distantia maior 
contineat semel et ter bis cubefacta minorem. 
Nunc cubica e septem si prodeat eruta radix, 
dat ferme duo. Sic paulum reperimus abesse, 
quin duplo magis a Phoebo Venus aurea distet, 
quam sidus leve Mercurii persaepe latentis 
Oceano in medio radiorum, ubi lumine pleno 
mergitur, et spissos avide bibit ebrius ignes. 
A Venere occurrit Tellus quae volvitur annum. 
Hunc si contuleris cum Mercurii Venerisque 
temporibus, simili ratione modoque videbis 
Tellurem a centro Solis motusque remotam 
ut Venus est cum dimidio, bis et amplius autem 
quantum Mercurius. Per cuncta biennia Martis 
instauratur iter. Numera: discedere Martem 
vix minus a nobis, quam a nos a Sole, patebit. 
Tum rescire cupis, quae sit Iovis orbita magni, 
quantaque? Bissenis tantum percurritur annis. 
Hinc superat Martis tria Iuppiter intervalla. 
Postremo cum sex aegre Saturnus eundo 
lustra terat, manet ultra omnes a corpore Solis 
divisus, radiumque Iovis duplicare videtur, 
nec tamen omnino. Sed clare ut singula cernas, 
en cuiusque tibi distantia nota Planetae. 
Mercurius distet spatiis as Sole duobus; 
Bis duo sunt Veneri prope, quinque ipsissima Terrae; 
Mars octo, sex et viginti Iuppiter ingens, 
et quinquaginta demum Saturnus habebit. 
Admiranda quidem caelestis regula motus: 
at mirabilior, quod ab uno turbine Solis 
cuncta simul, variisque modis abrepta ferantur. 
Iamque rei facilem paucis intellige causam. 
Corpore saepe vides solida et compacta rotari: 
his, quia sunt radii stabiles unaque ligati, 
extima pars agitur citius, quam proxima centro; 
quandoquidem longe maiores cogitur uno 
temporis in spatio cursans absolvere gyros: 
sed mos in fluidis et lex contraria regnat, 
quod partes habeant laxas vinclisque carentes, 
atque ita disiungi faciles, et ab axe solutas. 
Ortus enim a centro non vi promanat eadem 
impetus, extremam neque pervenit omnis ad eram, 
sed minor atque minor sensim decrescit eundo. 
Ut lapide iniecto si forte exciveris orbes 
in stagnante lacu, videas languescere paulum 
extremos; quia vis late dispersa fatiscit: 
vix humili segnes crispant summa aequora fluctu. 
Et sane, motus cum sit (quod vidimus ante) 
omnis ab impulsu, quae corpora cumque moventur, 
et polli, et breviore via, quae recta profecto est, 
a pellente, quoad possunt, discedere debent; 
si modo nil isthac ferri ratione vetabit. 
Id motus omnes, id clare pondera monstrant. 
Quae propria vero centrum vertigine cingunt, 
etsi diversa videantur lege moveri, 
haud minus hanc normam servant ac cetera, quantum 
est in se; huc tendunt semper, nec temporis ullum 
momentum est, quin id conentur, tramite recto 
ut se summoveant a centro et origine motus; 
ac per tangentem: quia tangens linea primum 
incoepta est, et avent, qua coeptum est, pergere porro: 
et vero hac fugiunt ubi nil fugientibus obstat. 
Sed quia vi quadam opposita regeruntur in illud 
unde abeunt, impulsa simul, pariterque repulsa, 
motibus e geminis medius conflatur, utrumque 
participans; rectaeque loco describere curvam 
coguntur, centrumque suo circumdare cursu. 
At nos in curvis aliud nihil esse videmus 
praeter rectarum infinita exordia, semper 
oblique posita, et semper tentata, neque umquam 
continuata; vetat siquidem contraria virtus. 
Haec ergo opposita qui plus virtute retundi 
corpora contingit, simul et brevioribus axem 
quo cingunt gyris, vehementius ire necesse est: 
quales ingeminant cursum sub pontibus undae; 
aeris aut penetrans angusta foramina flumen. 
Ast ubi centrifugae distant ab origine vires 
longius, ac per eas qui circumscribitur orbis 
amplior evadit, tum linea curva gradatim 
ad rectam accedit propius; languescere tandem 
incipiunt, ac debilior fit nisus in illis; 
quod iam laxatae spatio maiore fruantur. 
Haud secus intorti chalybis cum lamina primum 
explicuit sese, vim magnam ex parte remittit; 
pulsat claustra minus, nec iam conamine tanto 
prorumpens, thecae latera imbecillior urget. 
Sic ea materies nostrum diffusa per Orbem 
quae caeli pars est, implens Solaria regna, 
turbine perpetuo flammantis volvitur astri: 
sic tamen ut motus, cum sit liquidissima, tantum 
accipiat, quantum remanet vicina moventi; 
tantum deperdat, quantum removetur ab illo, 
et vastos regni fines distracta pererrat. 
Quo plures in particulas vis tota moventis 
dividitur, tanto simul imminuatur oportet. 
Tardius inde fluit regio Saturnia magni 
vorticis, atque viae quintuplo segnius instat, 
quam quae Mercurium defert amplexa volantem. 
Quae si Materies tanto fugit incita motu 
cum propior centro est, in centro turbinis ipso 
quam rapide properat! Magno eruptura tumultu, 
corticis obiecti contra nisi septa resistant: 
unde repercussus liquor, atque coercitus intra 
moenia, conflictu valido miscetur et errat 
mirum effervescens, antroque exaestuat imo. 
Cortex innumeris etiam subsultibus ipse 
concutitur, fluidumque ferit quo cingitur extra: 
omni parte fremens, radios circumundique rectos 
efficit assiduo pulsu; quae lucis origo est. 
Motus hic interior, quo Solis fervere corpus 
et circumdantem iaculari cernimus aethram, 
perpetuo de congenita vertigine nonnil 
detrahit; hanc minuit, centroque retardat in ipso. 
Solem ideo cogit viginti et quinque dierum 
vertendo traxisse moram, velocius illo 
munere functurum, ni sisteret intimus ardor. 
Signa rei sunt certa levi quae tegmine discum 
informes maculae percurrunt atque nigrantes. 
Scilicet hunc fumum liquefacti more metalli 
exsudat Sol ignivomus fuliginis instar 
haerentis; quae post mutata saepe figura, 
crescens, decrescens, solet evanescere tandem. 
Centrifugis dixi in Mundo contendere vires 
viribus oppositas; vere. Nam vorticis huius 
quem Sol usque ciet volvens, extrema premuntur 
vorticibus variis, quibus ille est undique cinctus. 
Hi Solemque suum et sua cum vaga sidera norint, 
turbine perpetuo, ac simili ratione moventur; 
propulsantque alios, propulsanturque vicissim: 
pressura ut vinci nequeant, ita vincere nulli 
concessum est, ultraque suos excurrere fines. 
Sic obsistendo se tanta volumina librant. 
Hinc fluvio, nostrum lambens qui terminat orbem, 
quamvis directo conetur tramite ferri 
sponte sua, interclusa fuga est: ergo ille reflexus 
cogitur incurvare vias, cogitque sequentem. 
Ecce autem in media currentis materiae vi 
magna Planetarum fluitantia corpora cernis: 
illa volubilibus raptari mersa fluentis, 
ac circum rutilos Phoebei sideris ignes 
turmatim properare et eadem currere, qua Sol 
induperator iter propria vertigine signat, 
occasum semper fugiens ut vergat in ortum; 
hoc tibi iam notum et certa ratione probatum est. 
Quinetiam impetui cur sic repondeat omnis 
illorum inter se distantia, nullus, opinor, 
ignoras. Neque quod superest aperire molestum. 
Scire cupis varie cur sic a Sole recedant; 
Cur etiam praeter communem in vortice magno 
circuitum quo cuique suus describitur annus, 
turbine privato qui certis conficit horis 
noctes atque dies, proprio super axe rotentur: 
expediam. Causa est eadem quam diximus ante. 
Nam vis illa potens, quae primum s Sole profecta 
totum agitat fluidum, fundaeque imitata vigorem, 
aethera circumfusum ad vorticis ultima vibrat, 
quodcumque offendit condensum ac mole resistens, 
impetit, atque elata supra violenter ad imum 
praecipitat centrum: quin Phoebo denique mergi 
cogeret, impulsu momenta in singula adaucto 
(ut solet in casu gravium, fierique necesse est) 
ni radiorum acies fervens ac vivida contra 
libraret, quae dimidium complexa Planetam, 
sustinet illabens constanti robore pondus. 
Oppositis igitur, vi colluctantibus aequa 
motibus, inde potest neutri concedere corpus: 
fit mora, sit requies; et eo consistere debet 
usque loco, fines ac centrum corticis inter, 
quo semper vires aequatae, et pugna perennis; 
unde fit adversi nisus simul evanescant. 
Nec vero locus esse potest ille unus et idem 
corporibus cunctis. Aliud nam latius offert 
maiorem radiis faciem Solaribus, etsi 
forte cavum est, rarique magis circum intima textus: 
densius esse potest aliud, formaeque minoris. 
Diversum idcirco pro mole superficieque 
suscipiunt a particulis ferientibus ictum; 
et magis atque minus parte ex utraque fugantur. 
Haud secus ac tubulis ubi fons deductus apertis 
prosilit, et suavi se murmure tollit in auras, 
mollem erumpenti sphaeram si obieceris, undas 
contrahit, illa manet liquida suspensa columna, 
altius inferiusve quidem, prout ipsa gravescit: 
sic tamen, ut tremulo nonnil agitata liquore 
fluctuet, ac varios uno det tempore motus. 
Ergo patet Sphaerae grandes cur Solis ab axe 
communi non aequa per intervalla recedant; 
atque aliae suprema colant, aliae infima Caeli; 
quaedam intermediae fluitent in gurgite vasto; 
Omnes assidue vestigia trita revolvant; 
curriculisque suis haud umquam excedere possint. 
Sed quia difficile est pugnantibus e diametro 
viribus, ut cernis (volitans pila nempe docebat) 
punctum assignari perfectae posse quietis, 
idque individuum: ceu pendula mota videmus 
multis hunc atque hinc impulsibus exagitari, 
et perpendiculum transcendere saepe, priusquam 
extincto motu tandem sedata quiescant: 
ceu pariter lymphis iniecta liquentibus arbos 
mergitur, exsurgit crebro, reciditque reditque, 
donec est, propria sine ive, permissa fluento: 
sic etiam ad Solem, cum praevalet altera virtus, 
accedunt aequo propius quandoque Planetae; 
porro haec illorum perihelia dicimus: et cum 
altera praevaluit, plus aequo a Sole recedunt; 
atque haec illorum dicuntur aphelia. Quare 
non prorsus medium Sol igneus occupat Orbem, 
nec vero in centro est: at quae circum orbita currit, 
ellipsis potius quam circulus esse videtur. 
Sic autem quovis anno cuiusque Planetae 
mutantur puncta haec extremi a Sole recessus, 
atque aliquem progressum a vorticis impete sumunt, 
ut tandem ex illis omnino circulus extet 
annorum serie longa perfectus et ingens, 
in vero cuius centro stat regia Solis. 
Hoc etiam his addam; confert ad pondera multum, 
in quo cuncta natant fluidi natura liquoris. 
Sustentatur aquis etenim, non aere lignum; 
et quae Mercurius portat, sorbentur ab undis. 
Materies igitur vehementi concita motu 
non procul a centro, facta hunc subtillior, impar 
huic oneri secum gestando forte futura est; 
quod facile illa feret, quae centro dissita cum sit 
languidior, iam desidia sit crassior ipsa. 
Adde quod ex illo, coepit quo tempore Solis 
ingens aula rapi circum, acquisivit et ipsa 
centrifugi quiddam, quod cum vectore liquenti 
pugnat; et in causis motus et in ordine certo 
qui servatur, habet partem, me iudice, magnam. 
Cuncta minutatum quod demonstrare nequimus 
rebus in abstrusis, veniam dabis, optime Quinti. 
Multa quidem sunt in caelo certissima, acutis 
quae spectari oculis possunt, vel mente sagaci: 
sunt nonnulla ausu quae coniectura modesto 
assequitur tantum. Sed Vero proxima res est, 
ex his, quas retuli, coeuntibus omnia causis 
stare Planetarum loca, discernique meatus. 
Tu mihi nunc, praeclara novum Sapientia lumen, 
tu mihi caelestes animos infunde roganti; 
Uranie tu vera: tuas dum prosequor artes, 
et succensus amore tui raptusque per auras, 
ultima siderei motus arcana recludo. 
Duc igitur qui Te tua per vestigia quaerit, 
ne spatio immenso vagus aut incertus aberret. 
Sunt duo materiae tamquam tabulata fluentis 
ducentisque globum. Superis quae partibus instat 
Uberior sane, quia maiorem occupat arcum; 
sed properat lente: minor est inferna tenentis 
copia, quandoquidem breviore includitur arcu; 
sed fuga vividior. Prius haec manifesta reliqui. 
Pensatis utrinque modis ac viribus, unum 
fit medium quoddam, necnon aequabile momen, 
quo simul omne globi corpus pulsatur ab omni 
flumine: nam solidi partes ac membra cohaerent, 
etsi tanguntur varie; neque flectitur axis. 
Motus hic assiduus (meministi) perficit annum. 
Causa vices eadem noctis parit atque diei, 
nam cum Terra natet superis velocior undis, 
segnior infernis, partes lambentibus imas 
obiicit illa moram, et postica parte resistit. 
Ac veluti magnis ubi molibus agger, aquarum 
intercludit iter, gemit amnis, et agmine fluctus 
agglomerant sese cumulatim; culmina donec 
ardua transiliunt, et largo flumine inundant: 
incurrit sic materies effusa natantem 
in scopulum, quatiens a tergo quidquid in altum 
prominet. At quoniam densum pervadere corpus 
haud potis est, neque segnitiem accelerare morantis; 
tantum reprimitur, quanto ipsa citatior illo est. 
Non habet ut refluat, cum posteriore prematur: 
nec subterfugio locus est; inhibetur ab illo 
flumine quod semper velocius alluit infra; 
quin et centrifugae vires a Sole repellunt: 
cogitur in superas ergo conscendere partes, 
lenior est ubi materiae progressus euntis, 
quam concedentem facili conamine vincit. 
Sic valido appulsu molem amplexata rotundam 
desuper, adradens ferit, inclinatque cacumen. 
Huius descensu liquor interceptus ad ima 
truditur, impellitque globum, subtusque movendo 
erigit infernas partes. Ea causa vicissim 
dimidio dat dimidium succedere semper. 
Vincitur idcirco superi ubertate fluenti 
inferius, quamquam citiori vincere motu 
posse videbatur, totamque invertere Terram 
semper ad occasum, sinerent obstantia. Verum 
non ita concedit, quin vires explicet omnes. 
Et quia ter novies millena parte (parum deest) 
ocius incurrit, momen Telluris in ortum 
ter novies etiam millena parte retardat. 
Inde fit, ut rediens expleto denique Terra 
curriculo, stellas iam non offendat eodem 
in puncto Caeli; nec eo se dirigat axis 
quo directus erat, quando prior exiit annus: 
Ast ignara rei Stellas tantisper ab ortu 
descivisse putat, quamvis desciverit ipsa. 
Tertius hic motus geminis contrarius esse 
debuit, ut constans Terrae positura maneret 
in fluido, vi cuius eunt annusque diesque. 
Nempe aliud cum fit centrum gravitatis in orbe 
terreno molisque aliud, pars altera Terrae 
quae gravior, pars quae levior, non sicut oportet 
motum dividerent: ex uno fine minorem, 
maiorem ex alio conum describeret axis. 
Ergo, quod nimium superest, mora facta recidit, 
Temperat exaequans motus, et corrigit axem. 
Is cum Aequatorem, quo Ecliptica linea distat, 
ut dictum est, gradibus prope quattuor et viginti, 
ad perpendiculum scindat; sic distat ab illa 
sexaginta et sex gradibus prope: qui status axi 
perpetuus, quocumque modo se Terra revolvat, 
sive diem faciens, sive annum, aut saecla ducenta 
cum sexaginta; quibus actis Terra revertens 
huc unde exierat primum, tunc reddita priscis 
astra locis credet, cernens ea rursus ibidem. 
Iamque vides uno quam belle ac simplice motu 
magna Planetarum magni volvantur in orbe 
corpora, perpetuoque in se conversa rotentur. 
Nec te is detineat nodus (quem solvere primo 
conatu promtum est, Newtoni industria quamvis 
nexuerit) fluidam crassis obsistere molem 
corporibus; motum hinc minui, tandemque futurum 
ut pereat. Verum hoc esset, si torpida moles 
stagnaret fluidi; aut adverso concita motu 
obluctaretur contra venientibus astris: 
at nemo alterutrum dicat. Fluit incitus aether, 
quo sphaerae currunt; simul uno more feruntur 
una vi Solis, pulsuque moventur eodem. 
Sic non est, aether sphaeris mole resistat. 
Aiunt praeterea transversos ire Cometas 
aethera per medium, neque concordare Planetis. 
Nec via, nec regio nobis bene nota Cometae, 
qui clandestino motu caecoque rotatur. 
Circuitus magni quem signat in aethere, partem 
conspicimus parvam, quoties pervenerit illuc 
quo ferri possunt oculi, et distinguere lumen 
obscurum, seu cauda illum, seu crinis honestat; 
hoc est, seu recte, seu transversim obvius ille est. 
Quaerendum primo, qui sit, quem cernimus arcum; 
linea namque potest etiam directa videri, 
cum vere fit curva, et solem cingere pergat: 
ut rectos et retrogrados quandoque Planetas 
apparere prius monui. Si nempe Cometis 
ultra Saturnum locus est, tam dissita Soli 
percurrunt spatia atque globo tam dissita nostro, 
proxima ut illorum perihelia sint perigaeis, 
nec facile in nostro possint occurrere plano. 
At quem describunt nostris aspectibus arcum 
pertenuem (quidquid superest nam caerula condunt) 
aut rectum, aut recti similem persaepe putamus, 
et nunc in Boream, nunc tendere forsan in Austrum, 
revera quamvis in partes tendat Eoas. 
Nempe ex diverso positu Telluris et astri 
iudicium ferimus; quae si inclinata Cometae 
tunc fuerit, quantum esse potest, quando ille patebit, 
sensibus illudet nostris mirabile monstrum. 
Unde Cometa potest cunctis par esse Planetis, 
etsi perraro se prodens unus et idem, 
aufugiensque brevi, dispar videatur et exlex. 
Quid? Si dixerimus peregrinos esse Cometas, 
alterius patriae cives, aulaeque ministros 
finitimae, seu praecipuos, seu forte minores, 
atque ibi Saturnos, ubi Sirius et Lyra regnant. 
Tum nil miremur, quod nostri vorticis oram 
transversi subeant nonnumquam, ac tramite curvo 
partim delibent, et concurrentibus illis 
motibus oppositis, communi a lege recedant. 
In liquido certum est igitur vaga corpora ferri, 
et revoluta rapi fluidi torrente prementis. 
Propterea toto quae sunt crassissima caelo 
errantes inter Stellas, fluvioque vehenti 
opponunt faciem vastam et vix mobile robur, 
ocius haec aliis multo susdeque moveri 
cernuntur, noctesque suis mutare diebus; 
etsi Zodiacum perlustrant tempore magno. 
Sed contra molis quae sunt formaeque minoris, 
tardius illa diem peragunt, velocius annum. 
Ille Planetarum supremus in aethere princeps, 
unus prae cunctis aureo diademate cinctus, 
et qui tricenos consumit in Ariete menses, 
non tamen undenas, testis si admittitur Huyfens, 
turbine dum proprio torquetur, computat horas. 
Iuppiter inferior, sed nulli mole secundus, 
cum sociis annum signo cunctatur in uno: 
at super axe tamen denis convolvitur horis. 
Mars paulo Terra minor est, Venus inclyta maior; 
unam adimit Venus e nostris, Mars adiicit unam. 
De Veneris, fateor, dubitant vertigine, verum 
Cassini magis arridet sententia. Quod si 
Mercurium rutilo degentem in lumine Solis 
visu sectari persaepe diuque liceret, 
haud dubie longo prae cunctis tempore motum 
huncce viderentur (fortasse videbitur olim) 
perficere; errantum siquidem tenuissimus ille est, 
et faciem parvam caelestibus obiicit undis. 
Noctibus inde dies planum est noctesque diebus 
ordine substitui certo, alternisque reverti. 
Nam facies convexa globi dum vertitur, omnes 
illius ad Solem distincto tempore partes 
post alias aliae obversae sistuntur, iturae 
paulatim in tenebras; et quae modo tecta latebat, 
sese iterum liquido radiorum proluit auro. 
Vix umbra egreditur, cum prima crepuscula sensim, 
et caelum albescens, et pallida sidera cernit, 
humentem Auroram posthac, roseosque colores, 
et superum Phoebi limbum, quem credit oriri, 
et frontem rutilam, vultum dehinc aspicit omnem; 
clarius unde iubar, matutinosque tepores 
ebibit. Hinc etiam atque etiam descendere pergens, 
ad perpendiculum magis accedentia tela 
luminis occursu recipit, punctumque diei 
pervenit ad medium, medio quod in aethere Solem 
e regione videt. Converti hoc tempore sursum 
incipit, ascendens iam quot descenderat hora. 
A perpendiculo tam lucida tela recedunt, 
et magis atque magis Phoebo post terga relicto, 
quem falso putat occidere inferiusque moveri, 
huius ab aspectu removet sese ipsa gradatim 
assurgens; tandemque suis involvitur umbris. 
Turbine sic proprio noctesque diesque recursant. 
Haud secus ac sumptis exercitus acer in armis, 
quem tuba praemonuit, longo agmine castra relinquens 
protinus ingreditur campo lustrandus aperto. 
Procedunt equitum turmae, peditumque cohortes 
ordinibus certis; studet unusquisque videri, 
ac ducis attenti nemo se obtutibus aufert. 
Ille recognoscit cunctos, oculisque recenset 
stans in equo, visus reditur in tentoria miles. 
Sol igitur varios tali ratione Planetas 
e centro, variasque plagas collustrat in illis: 
Tellurem inter eos, quae turbine mota diurno, 
temporis absumit viginti et quattuor horas, 
Leucarumque novem gyrando millia volvit. 
Cur autem aestivo tam longi tempore Soles, 
quaeve mora hibernas producat pigra tenebras; 
cur non aequales prius, exaequentur in ipso 
Veris et Autumni reditu; quae causa duobus 
solstitiis valeat solemnem imponere more, 
ac veluti metam in Tropicis finemque vagandi; 
cur Aestas et Hiems, Ver Autumnusque recurrant, 
sedulus exponam: quamvis ea dicere versu 
res operosa. Ignosce prius non dicta canenti. 
Linea quae partes Tellurem scindit in aequas 
inter utrumque Polum, motus est norma diurni, 
quam globus hic sequitur proprio super axe volutans. 
Illius in plano si sese Eclipticus orbis 
volveret (hunc peragrat via scilicet annua Terrae) 
tum nox atque dies nullo discrimine tempus 
dividerent: ardor fieret sub Sole perennis; 
aeternum propiora polis loca frigus haberet; 
atque ubi nunc positu regnat mitissima caeli 
temperies, illic florerent Veri amoeni 
deliciae semper, tamen aestu et messe carentes. 
Ergo, ut se melius cunctas genitabilis ardor 
spargeret in partes alterna luce fovendas, 
utque hiberna quies aestivi damna laboris 
et iusta effoetas repararent otia vires, 
debuit oblique gradibus prope bis duodenis 
in fluido poni Terrae versatilis axis; 
ut re ipsa positum semper, quocumque movetur, 
atque parallelum sibimet perstare videmus. 
Si gravitatis idem centrum molisque fuisset, 
nullo haec vitari poterant incommoda pacto. 
Huc foret Aequator, quo nunc Eclipticus ipse 
directus, Zonam spectarent aetheris unam, 
ac medium Solem productus uterque secarent. 
Ergo cuique loco tempestas unica semper, 
aequalesque vices et par mora lucis et umbrae. 
Illud ne fieret, sic Tellus debuit esse 
partibus omnino variis contexta, liquentes 
a solidis ut sepositae, ceu conspicis, essent. 
Sic etenim, quia pars praeponderat altera molis, 
moles tota suo natat inclinata fluento. 
Mirandum, situs ille unus, cum exorsa sequemur, 
quot poterit nobis, quantosque exsolvere nodos. 
Fingamus me teque solo Aequatoris in ipso 
impositos; atque occiduis in partibus, unde 
cum duplici Terrae motu veniemus ad ortum. 
Nox media: undecimus iamiam imminet ante Calendas 
Apriles. Capiti impendens micat ignibus aether; 
Sol mihi sub pedibus velatur corpore Terrae; 
ad dexteram polus est maiorum incognitus aevo, 
alter habet laevam, atque illis finitur horizon. 
Metior haec oculis tacitus caelumque profundum 
aspiciens, cerno quos inter sidera tractus 
aequator Terrae atque Ecliptica linea signant.. 
Nam quot habet Tellus,tot habet quoque segmina Caelum, 
et magni exiguis respondent orbibus orbes. 
Tum quaerens quonam in puncto concurrat uterque 
circulus (in punctis etenim concurrere binis 
atque sibi plane oppositis utrumque necesse est) 
invenio punctum hoc in quo versamur, idipsum 
temporis atque loci vere nodum esse duorum, 
ac veluti bivium; cui quod respondet in alto 
aethere, stare caput supra: quapropter habere 
Antipodas summo directum in vertice Solem: 
Nos quoque post hora bissex omnesque colonos 
aequatoris, eo cum quisque advenerit ut sit 
dimidiata dies, habituros esse vicissim. 
Omnibus est adeo terris nox aequa diei. 
Solis enim radius terrenum intersecat axem 
ad perpendiculum, atque polis distantibus aeque 
partitur lumen Sol aequa lance duobus. 
Quam si forte plagam alterutro sub cardine Mundi 
incoleres, tibi Sol parte appareret ab illa 
iunctus horizonti: quin talem sex quater horis, 
qualis in occasu vel in ortu est, esse videres, 
lambentemque solum rutila circumire corona. 
Ecce autem, dum Terra die converitur illo, 
in torrente natans, quo fert Eclipticus orbis, 
progreditur quiddam; pars sexagesima quinta est 
supra tercentum spatii quod perficit anno. 
Utque mari medio rapiunt vada saepe carinam, 
abducuntque via, quamvis in vela faventes 
adspirent Zephyri, neque declinare putetur; 
inscius erroris nautas in ponte quietos 
permittit ventisque frui caeloque sereno 
et numerat, quae non explevit millia rector: 
sic nos postera lux nodum transcendere cernit, 
deserimusque viam, quae planum Solis in ipsum 
nos adducebat confecta parte diei. 
Tunc Solem incipimus paulisper habere sinistrum. 
Non Aequator enim, sed circulus Aequatori 
proximus ad laevam, per planum Solis ubi lux 
dimidia est, transit; tum tertius; inde sequentes. 
Cumque rotae similis pergat decurrere Tellus 
axe suum servante situm, magis ac magis illo 
abstrahimur bivio, quo Sol in vertice nobis 
esse videbantur. Laeva decrescere noctes, 
nam cito percipiunt Solem, tardeque relinquunt: 
augeri dextra, nam tarde cernitur illis, 
ac cito praeripitur. Lux maior et acrior illic, 
arboribus frondes et campis elicit herbas; 
ac tepefacta novis late sola floribus ornat. 
Parcior hic et languidior compescere succos 
incipit, ac pingens maturescentia poma, 
pallentes senio meditatur sternere frondes. 
Autumnus Capri est, vernant loca subita Cancro. 
Tres adeo menses alieno turbine Tellus, 
dum propria rapitur vertigine, cessit ad ortum: 
Iam novies denis unoque diebus et horis 
ferme viginti, Tropicorum circulus alter 
Aequatore minor, placuit quem dicere Cancri, 
quando sui similem caelo designat in alto, 
appulit ad Solem. Tractu quicumque sub illo est, 
ille die media supra caput aspicit astrum; 
hac transivit enim per planum Solis in hora. 
Iam de corporibus nulla est, de montibus ipsis, 
quae cadat umbra solo:quapropter visa Syenae 
integra tunc puteis lux affulgere profundis. 
Hoc est solstitium, quo Ver fugit, advenit Aestas. 
Ille dies toto radiat longissimus anno, 
laeva parte globi geminas quae vergit ad Arctos. 
Solis enim plano cum proxima fiat, et omnis 
circulus ad Boream sic attenuetur ut unum 
desinat in punctum, radiis immergitur amplis; 
qui late circum effusi vix parvula nocti 
intervalla sinunt, et longa crepuscula formant. 
Lumine perpetuo quin et Polus ipse potitur. 
Interea (cernis) penitus contraria sentit 
alter semiglobus Terrae, qui vergit ad Austrum: 
A Solis plano longe longeque recessit: 
utque dies hic progrediens accrevit et astus, 
nox illic frigusque. Polum sex mensibus umbrae, 
caligoque tenent; cis autem infirma brevisque 
lux oritur, vix nata perit; longissima nox est 
omnibus, et Tropico,quam possit maxima, Capri. 
Ergo solstitium Brumae est regionibus illis. 
Nos autem positi tractu Aequatoris in ipso, 
volvimur assidua Terrae vertigine rapti. 
Postera lux venit, et ferimur cum vortice magno. 
Quarta viae nostro pars est exhausta rotatu. 
Solstitialis apex ille est: procedere nobis 
tres alios igitur menses, punctumque priori 
oppositum, soles quod rursum noctibus aequat, 
tangere nunc opus est. Semper sibi constat eundo, 
nativaeque tenax positurae volvitur axis. 
Nonne vides teretis quae sit natura figurae, 
tota inclinato dum sic percurritur axe? 
Solis ut a plano discesserat ante gradatim 
Aequator Terrae, sic sensim redditur illi, 
inque dies propius, serie vertiginis una, 
processuque globi. Tropico iam circulus omnis 
ad Solem remeat, qui singula puncta vicissim 
obtinet, atque die media superimminet illis. 
Aucta dies ubicumque fuit, decrescere iam tum 
incipit, augeri deinceps, ubicumque locorum 
coeperat imminui. Boreae pars omnis ab aestu 
uritur; at glacie riget omnis terra sub austro: 
donec eo fuerit repetito turbine vectus 
Aequator, punctum ut, traiecto corpore Solis, 
aspiciat, quod iam sex mensibus ante tenebat. 
Huc vix appulit, en iterum nox aequa diei. 
Quosque diu campos ardens exusserat Aestas, 
mitior Autumnus placidis refrigerat auris; 
excipit et flavas hilaris vindemia messes. 
Tum quos parte alia pluviis nivibusque geluque 
foeda premebat Hiems, recreant primordia Veris. 
Hactenus aetherio suscepti in flumine cursus 
dimidium exegi. Nunc inferiora iuvabit 
visere curriculi, Terra vectante, rotundi. 
Sed quia perpetuo manet immutabilis axis, 
cuncta ex adverso, quae sunt anteacta, redibunt. 
Scilicet a Solis rursum discedere plano 
cogitur Aequator noster, dextrumque relinquit; 
quem sex continuos menses a parte sinistra 
viderat; hunc totidem a dextra iam parte videbit. 
Ecce dies noctesque, simul reparabilis anni 
commutantur ubique vices; dum circulus omnis 
Aequatore minor, solita vertigine, noto 
progrediente globo gyros agit; atque gradatim 
sub perpendiculum Solis transire coactus, 
directos in se radios legit ordine miro, 
quos tunc obliquos recipit pars cetera Terrae. 
Sed rursum spatio Terra est revoluta trimestri. 
Advenit hunc tandem qui respicit ultimus Austrum, 
circulus, hunc Tropicum Capri dixere priores: 
nascitur aestivum subito regionibus Austri 
solstitium, longusque dies, et maximus ardor. 
Contra Solstitium terris Borealibus una 
Hibernum est, longae noctes, et frigus acerbum. 
Denique curriculi cum Terra resurgit ab imis 
partibus, Aequator, videas, ut turbine solo 
ascendens, axisque mero clinamine rectus 
in planum redeat stantis non mobiles Solis; 
confectoque dies anno cum noctibus aequet, 
nota remensurus cunctis vestigia saeclis. 
Ista minutatim sic exponenda putabam: 
Sed metuo ne, dum studui prolixior esse, 
obscurus fuerim. Quae dicere fusius ergo 
ipse laboravi, forsan brevitate nitebunt. 
Fac nempe ut Solis plano non exeat umquam 
noster hic Aequator, semperque Eclipticus orbis 
ad perpendiculum Terrae transverberet axem: 
protinus aequa dies nocti; sua cuique perennis 
tempestas addicta loco. Variare cupido est? 
Axem inclinato; mutari plurima cernes: 
adiicias motum liquidi; tum plura videbis: 
in liquido motum vertiginis; omnia fient. 
Quis dubitet reliquos eadem praestare Planetas? 
Saepius in campis humiles cum flumina ripas 
exsuperant, fossasque replent vellemque profundam, 
plurimus hinc atque hinc vortex agitatur aquarum, 
quo fruticum rami, segetes, abreptaque ligna, 
necnon et pecudum rapide torquentur in orbem 
corpora: sed quamvis illapsi gurgitis instar 
non eat, et proprii servet divortia motus, 
vim tamen ex illo capit omnem, ad eumque refertur, 
vel dum circumagens celeri rotat impete praedam. 
Sic Tellus, propriae centrum vertiginis, etsi 
obsequitur fluido totum delata per annum; 
ipsa quoque hanc fluidi, qua cingitur undique, partem 
mota movet, volvique rotatu cogit eodem: 
unde fit in magno mediocris vortice vortex. 
Ergo si quam in ea molem regione natantem 
inveniet discretam a se, penitusque remotam, 
abripiet secum extemplo, trahet atque rotabit 
tardius aut citius, nempe ut distabit ab illa. 
Verum talis erit distantia corporis huius, 
qualis erit gravitas, hoc est, subtilis in illud 
materiae nisus centrum fugientis, eritque 
nisus, uti moles. Namque haec per mutua necti 
vidimus, atque una caelestia lege moveri. 
Hoc igitur Tellus privato in vortice Lunam 
offendit, leucis prope centum millibus a se 
distantem. Sane tum Luna sequatur oportet 
Tellurem dominam, citiusque agitata feratur. 
Nam dum circumagitur, spatium percurrere tanto 
maius habet, quantum Telluris corpore distat. 
Interdum Soli propior sit Luna necesse est; 
scilicet exiguo cum lumine cornua tingit: 
interdum semota magis, cum tota refulget: 
nunc eat a latere, et laeva dextraque vicissim, 
cum partim splendet, partimque obducitur umbris: 
tum nos crescentem, decrescentemve vocamus. 
Haec nos orbe suo dum lustrat, semper eandem 
ostentat faciem, et regiones nomine notas, 
ipsisque in maculis clara loca candida luce. 
Pars ea nam certe levior, centrumque coacta 
respicere: at Soli conversas ordine partes 
obtendit, propriae quamquam vertiginis expers; 
nempe uno motu, quo Terrae in vortice rapta 
ducitur in radios, aut sensim abducitur illis. 
Lentius idcirco cernis procedere lumen 
per varios Lunae tractus faciemque rotundam, 
et succedentes haerere diutius umbras, 
quam si Telluris ritu versatilis esset. 
Una dies illi quippe est et mensis et annus. 
Nam dum viginti septemque octove diebus 
omnia Zodiaci rapido pede signa pererrans 
curriculum circa Tellurem absolvit, in illa 
per medium mensem soles sine nocte videmus, 
per medium mensem solidas sine lumine noctes. 
Iamvero unde caret proprio sic turbine Luna? 
Causa liquet. Pars est vix quinquagesima Terrae, 
si molem inspicias; nec tertia, si diametrum. 
Haud igitur vasto regionem in cortice magnam 
occupat. Hinc motus parvo discrimine currunt 
fluminis aetherii diversa volumina, quorum 
vi rapitur; pulsi vix ergo dispare, non est 
ut magis ex illa, minus ex hac parte prematur. 
Perpaulum titubare potest, non sede moveri 
quam gravitas innata dedit: quapropter oportet 
mancipium Terrae Lunam decurrere caelo; 
non secus ac cymbam velo remisque carentem, 
quamque gubernaculi vis unica dirigit inter 
curvatas alvei ripas, fluctuque secundo 
leniter in gyrum sinuosus devehit amnis. 
Tali circuitu bis in omni mense secatur 
area terreni cursus: ubi traiicit illam 
Luna celer, caput et caudam dixere Draconis. 
Hi porro variant nodi, totiesque recedunt 
occasum versus, quoties renovantur; euntque 
signorum seriem contra moremque Planetae 
omnis ab occasu nodos referentis ad ortum. 
Hoc fit eo, quoniam dum vorticis ultima nostri 
Luna tenens late circum exspatiatur in orbem, 
annus interea Tellurem circulus infert 
Eoas Mundi ad partes, et signa secundum. 
Indefessa comes rapitur sic duplice motu. 
Est ubi Sole procul, gemini tunc foedere quodam 
concordant motus aliquanto tempore: verum 
innatat in pigra, quia summa, parte fluenti. 
Antevolat Tellus, ipsam post terga relinquens; 
utpote quae propior Soli, et magis incita fluctu. 
Et cum ex adverso prope Solem Luna movetur, 
est ubi vis maior liquidi, contraria Terrae 
tunc properat: quare nobis sic ire videntur 
retrorsum nodi; fieri quoque semper in illis 
defectus varios Lunae Solisque necesse est. 
Nam cum Luna vagans terreni transmeat orbis 
planitiem, si tum directo tramite Solem 
dividet a Terra, Terram obscurabit; et ipsa 
protinus amittit lumen, si dividet illam 
solis ab aspectu directo tramite Tellus. 
Altera in alterius tunc certo decidet umbram, 
propterea Solem non omni mense videmus 
deficere, aut Lunam spoliari lumine Solis. 
Non contingit enim semper tria corpora recte 
opponi, Lunae cum transitus ille recurrit. 
O mirum artificem! Quis tam praeclara videndo, 
Non stupeat genus esse hominum qui talis casu 
facta velint, et materiae sine more vaganti 
accepta haec referant; cum non sine mente, sine arte, 
tot portentorum reddi mera possit imago. 
Scilicet Astronomos, et qui caelestia quondam 
lustrarunt oculis, et quos nova protulit aetas 
contemplatores, aeterno nomine dignos 
censuimus,quod sint ausi signare figuram 
astrorum, et spatia, et moles variosque meatus. 
Et causam supremam ipsis quae tradidit astris 
Materiem, formam atque situm, normamque movendi, 
legitimo, ingrati, laudum fraudamus honore! 
Est grave mentis opus charta describere Caelum 
ac Terras, duplicique globo diversa notare 
climata, sidereumque rotis effingere motum: 
Et potuit sine mente fabri consistere Mundus! 
O pudor! O miserae vecors insania gentis! 
Icarium per iter, Quinti, at felicius ambo 
illaesis placidum tranavimus aethera pennis. 
Nunc Terras lustrare iuvat Pelagusque profundum. 
Non spectemus uti, scena quid agatur in illa, 
quidve actum annales referant ab origine rerum: 
vesanas hominum curas variosque tumultus; 
fortunam Regum et populorum tristitia bella; 
saepius in medio congressas aequore classes, 
submersasque rates, et tinctos sanguine fluctus; 
Aequatasve solo atque exhaustas civibus urbes; 
translata imperia et Dominos servire coactos: 
Ambitionis, avaritiae, et per saecla furentis 
invidiae partus. Haec dum sine more geruntur, 
percellunt animos: cum praeteriere, nihil sunt; 
humanisque docent quantum insit rebus inane. 
Incassum HeroÃŽs vani monumenta laboris, 
dum pereunt ipsi, saepe et mentita relinquunt: 
quae posuere, volunt dum vincere saecula, delet 
ipsa dies: et vix cum nomine saxa superstant: 
illuduntque suis auctoribus ipsa cadendo 
rudera, et exeso corrupti marmore vultus. 
Mens immortalis quid tot mortalia curet! 
Nos ea quae perstant, et nil mutantur ab aevo, 
scilicet aeternum melius referentia Numen, 
Quaerimus hic ................................................ 
Hos iam thesauros Pelagi, et tot ditia gazis 
viscera terrarum vigili dum lampade lustras, 
artificem quantum felici haec omnia cernis 
effudisse manu? credin' miracula tanta 
moliri Naturam? huic par erit illa labori? 
Sed Natura quid est? Aut illo nomine primam 
rerum cunctarum causam, Numenque supremum 
singula prospiciens, intelligs: et Deus hic est: 
aut sic appellas natam servire patique 
Materiem, certis parentem legibus, orbam 
mente et consilio, vi bruta atque impete pulsam. 
Dic igitur num tanta queat prudentia caeco 
principio affingi, nullum cui cernere finem, 
nullas nosse vias datur, aut intendere quidquam? 
Ipse quidem prius edocui corpuscula quaeque, 
quantumvis brevia, imminui in breviora potesse; 
scindi deinde alias in partes, atque ita semper, 
ut frangi fragmenta queant: quia quodlibet horum 
corpus compositum est, minimoque minora tenentur. 
Nec tibi tam subtilis erit pulvisculus, imo 
vel si auram aetheriam, aut aliquid subtilius aura 
proponas, cui non partes infraque supraque, 
et spatium distinctum inter dextram atque sinistram, 
et facies varias, atque impenetrabile robur 
extemplo tribuas. Alioqui corpora nulla 
confierent; nullae possent coalescere moles; 
totaque Materies puncto constaret in uno. 
At licet innumeras in partes sectilis, adsit 
ni manus artificis, non illa secabitur umquam. 
Nec me animi fallit, vasta in compagine rerum 
quid per multiplices valeant corpuscula formas: 
seu quam sculptilibus sint apta et idonea signis 
ferramenta, rudes ut crasso e marmore gibbos 
excutiant; mollesque sinus, proiectaque blande 
lintea, levorem carnis, spirantiaque ora, 
mentitosque animi motus in imagine fingant: 
sed, ni incocta focis prius instrumenta fuissent: 
ni gelido prius extincta et durata liquore, 
ni variis, prout usus erat, donata figuris 
cepissent rigidae perfrictu cotis acumen, 
haec neque docta manus duxisset marmora circum, 
saxum stabat iners, hebes, indigestaque cautes. 
Sic et materies omnis, nisi regula quaedam 
mente sedens operi invigilet praesitque labori, 
et subigat partes agitans atque ordinet acri 
iudicio, turpis sine forma aut more iacebit. 
Eia, quam pedibus calcas, age, collige concham, 
(nam tibi divitias ultro substernit eunti 
terra, pavimento mage splendida tessellato) 
collige: quam facili sinuosa palatia torno 
ducta nitent! Quantis spirarum flexibus orbes 
in sese redeunt? Ut Daedalo labyrintho 
hic tumet, hic impressa leves trahit area sulcos, 
discolor ipsa sibi, generi sed concolor eidem, 
et paribus virgis, paribusque interlita guttis! 
Haec tibi Praxitelem constans industria vincit. 
Arte laboratos intus nunc cerne Penates: 
Quam tersa lucent vestita cubilia crusta! 
Quam vario radiant tinctu! Micat ignis et aurum; 
purpureasque inter maculas distinguitur Iris: 
haec tibi pingendi solertia vincit Apellem. 
Aspicis in tenui quantus labor; ut neque fingi 
fortuito possint vilis miracula testae. 
Sed qui nec potis est concham procudere casus, 
num poterit vasti molem procudere Mundi? 
Praeter enim quam quod nec sunt corpuscula per se 
Materiae; per se nec sunt affecta figuris; 
nec per se avelli, per se nec idonea iungi, 
aut infinitum durare illaesa per aevum; 
ac per se nullius habent primordia motus, 
nec vacuam spatii regionem et inania regna: 
quae sibi Fortunae vates fundamina iecti 
effugere ut posset prudentem et fallere causam; 
auctorem ex ipso aspectu natura fatetur. 
Quandoquidem quae sunt, vel sic fuit esse necessum, 
praeter id omne quod est alia ut res esse nequiret, 
vel fieri poterant aliter. Si dixeris illud; 
ergo in Materia species fuit unica motus, 
unus item gradus, et partem proclivis in unam. 
Verum his Materiae ratio et natura repugnat, 
quae quocumque gradu partem est proclivis in omnem, 
nec magis hoc ritu per se quam mobilis illo; 
atque infinite potuit circumacta cieri. 
Ergo aliter poterat, quam sic: nec tu ipse negabit. 
Multorum siquidem pardorumque edita monstra 
qui videt, has etiam species potuisse creari 
primitus, ac proprio deduci semine cernit, 
quae tamen haud ita sunt factae. Sic currere plures 
quam septem, atque alio motu potuere Planetae, 
et gemini Soles, atque altera Luna rotari; 
vel nullae splendere faces; vel denique nullum 
in terris animal, quamquam essent splendida caelo 
sidera, sic factum ut lumen secerneret umbris. 
Haec igitur quare facies apparuit Orbis, 
tantos ornatus referens tantumque decorem; 
non chaos, atque rudis sine more, sine ordine moles? 
Aut casus aut Mentis opus: neque tertia causa est. 
At casum esse nihil, nostris patet argumentis. 
Quid superest? Nisi ut haec Menti miracula reddas, 
et quae magna cluent, et quae perparva videntur; 
corporis ut fabricam nostri, sic non minus albi 
papilionis aquas propter degentis et amnes; 
quem natum videt una dies, videt una peremptum. 
Luna nitet; nitidoque tamen sub lumine celat 
Naturam; simul ignota et manifesta videri. 
Sitne globus Terrae similis nescimus, an olli 
planities pateat camporum, hiscatve profundo 
interrupta mari, vel montibus horreat aspris; 
an montes habeant silvas et lustra ferarum 
hospita; sint populi, sint plenae civibus urbes: 
at famulam Terrae scimus, Terraque minorem 
indeflexa sequi circum vestigia semper, 
atque notho molem illius lustrare rotundam 
lumine, dum mittit radios a Sole gradatim 
ac duplici motu acceptos, tum Solis egenas, 
obscurasque sui partes offerre vicissim, 
et sublucentem premere inter cornua discum. 
Ordine tam certo fiunt haec omnia, Quinti, 
praenosci facile ut possint, scriptisque notari: 
inque diem, inque horam rata sit praesentia Lunae, 
secessusque; rati quoque sint occasus et ortus, 
fulgorisque gradus, necnon remeabilis umbrae. 
Haec omnes referunt oculis spectacula menses. 
Illorum at quae sit ratio et solertia, omittis 
scrutari; quoniam doctrinae vicit amatae 
illecebra, ex animo meditandi talia curam 
quae tulit, et casu regimen concredidit uni. 
Si globus ille tamen nostro servire paratus, 
aut minor, aut maior quam nunc est forte fuisset; 
si magis elatus caelo, terrisve propinquus; 
quod iuvat, officeret: fidus nec iam ille Satelles, 
hostis at usque sequax iret, vel inutile pondus. 
Nam propior maiorve: nimis contunderet auras; 
Oceani vastum graviori pondere corpus 
opprimeret; fluidisque means incumberet undis. 
Illae Telluris ripas, camposque per omnes 
altius effusae ruerent, omni aggere rupto 
aÃŽrias cautes et promontoria late 
obtegerent; immensa palus abeunte maneret 
proluvie, rursum mox essent omnia pontus: 
praesertim furvae cum cetera concolor umbrae 
Luna recens limbum nascenti lumine signat; 
aut ubi iam tota radiorum aspergine fulgens, 
plenior ostentat maculosos aethere vultus: 
tunc etenim pelago et Terris onerosior instat. 
Saepius interea Solem occultaret amicum, 
nostroque ingentes tenebras offunderet Orbi. 
Altior aut minor, exiguam nimis undique lucem 
spargeret; aequoreos vix lamberet ardua fluctus; 
aut nihil aut leviter pressus, qui subditur aÃŽr 
staret iners; nulloque maris tunc ebria motu 
plurima quae passim terebrant spiracula Terram, 
haud umquam iniectos possent haurire liquores; 
unde scaturigo fluviorum, et fontibus almis 
perpetuus vigor, ac dulci vis indita lymphae; 
quam per arenosos purgatam rite canales, 
ac sale decusso, reddit procul aequore Tellus. 
Namque ego non credam fluvios ex imbribus omnes 
enasci: quamquam multis ea forsan origo 
fontibus esse potest, quos fervida dissipat aestas, 
cum semel exussit campos penetrabilis ardo, 
et pluvialis aquae venas exhausit inanes. 
At rivi multum est ratio diversa perennis, 
quem non aestivi sales, non torrida Caelo 
zona, nec urentes possunt absumere venti: 
plurima cum medio se praebeat insula ponto, 
qua micat in flammas ferventior orbita Solis, 
nullus ubi cadit, aut certe parcissimus imber, 
et tamen irrigui fontes per amoena vireta 
perpetuos volvunt Neptuni ad litora fluctus. 
Qualis enim nostro vagus errat corpore sanguis, 
et fluit et remeat per caeca foramina certo 
cordis ab impulsu; talis Terram irrigat humor, 
quem Luna cogente iacit praedives aquarum 
Oceanus, quoties rapidis exaestuat undis, 
terrarumque tubos intrat violentus apertos, 
ac reducem venis rursum regerentibus haurit 
mox in se contractus, et omni ex parte resorbet. 
Hoc fine iam paucos exsanguis et arida Tellus 
emittat gremio sontes, nec prata rigentur, 
mobilibus nec lota micent pomaria rivis; 
larga nec impositas deportent flumina merces, 
nec diducta cavis hunc inde meatibus agros 
fecundent; languens sitiat pecus, atque hominum gens 
deciduos tantum speret de nubibus imbres. 
Nec sua deest ratio pluviis, quas Matris in almae 
praecipitat gremium Pater Aether. Unde per orbem 
tot populi, pecudumque greges, armenta, volantes 
pascentur, ni gramen humo segetesque vigebunt? 
Et segetes qui fundet humus vel gramina campis, 
si non ebiberit latices quo nubila portant? 
Haec evecta mari Sol igneus aethere toto 
attenuat; summae regionis congregat algor, 
inque nivem densata premit; stant pendula caelo, 
donec ab aÃŽriis torrentibus acta ferantur, 
et Phoebi radiis, aut Terrae ardore reflexo 
in pluviam resoluta cadant: quam fervida potat 
terra parens frugum, atque sinu madefacta recondit; 
plantarumque cavis tradit radicibus, auctam 
ante suis opibus, salso et medicamine tinctam. 
Ergo viventum status ac natura poposcit 
consensum hunc rerum. Sol, aÃŽr, nubila, venti 
vectores pluviarum, ac Tellus, Luna profundum 
concordant, ut sint genitabilis organa vitae, 
testenturque Dei vigilem per singula Mentem. 
Nunc operae est certis attendere motibus annum 
usque renascentem; quo se globus ordine noster 
luminis ad fontem vertat, noctesque diesque 
afferat ipse sibi; ut brumae post taedia mutet 
Veris delicias, aestivos deinde calore, 
ac demum Autumni poma expectata feracis. 
Quis credat Mundi magnum et versatile templum 
perpetuo volvi, aut abreptum turbine Solem, 
et circumtremere auricomis pictum aethera signis, 
ut Terram in medio stantem famula astra coronet, 
atque Satellitibus Caelum ambiat omne coruscis. 
Non tanti sumus; et si quo praestamus honore 
gens hominum, est totus Mentis, non corporis: illa 
debetur caelo, finitae nescia vitae; 
huic autem satis est perituro, ut munera Solis 
participet, dum usura brevis conceditur aevi. 
Quanta fuit vestri super his prudentia casus? 
Quam bene disposuit res cunctas aemulus alti 
iudicii? Melior casu Mens nulla fuisset. 
Collustrandus erat communi lampade Mundus: 
Ergo materiae perquam subtilis acervum 
conglobat ingentem, rapide movet, inde per omnes 
Aetheris insinuat globulos; concussa repente 
lucida materies animantum offendit ocellos 
forte laboratos, at sic feliciter, ut sint 
vibratae lucis, simulacrorumque capaces. 
Crystallum hic reperit, quod lucem ad rete paratum 
transvehit apposite; tum nervi mobile filum 
reticuli insertum fundo, pars ultima cuius 
pertinet ad cerebrum; cerebro mens indita quaedam 
forte reperta capit motum, sentitque quod extra 
perculit, ac lucem, quam nesciit ante, micantem 
protinus agnoscit. Quae tot numeravimus, horum 
si quid defuerit, lux nulla aut irrita fulget. 
O casum prudentem! O sanae Mentis! Et omni 
dignandum cultu! Sapiens qui primus, opinor, 
te fecit, Fortuna, Deam, caeloque locavit; 
causarum causa omnipotens, et summa creatrix. 
Illud in his rebus non est,ut omittere possim. 
Est aliquid Veri, quod mens dum nostra tuetur, 
arripit extemplo, atque intus laetatur adepta. 
Mentem igitur Verumque inter cognatio quaedam est 
insita; corporeis veluti cognata videntur 
lux oculis. Haec si facta est concordia casu, 
et casu fit, uti Mens Verum apprendere possit. 
Atque adeo ut lucem atque oculos Fortuna creavit, 
sic Mens e punctis temere occurrentibus orta est. 
Nec melior Veri quam Mentis causa putatur. 
Quod verum est, casu verum. Casu accidit ergo, 
quattuor ut binis essent aequata duobus. 
Fortuna factum est, ut Totum grandius esset 
parte sui; curva brevior, quae linea recta est; 
resque eadem esse simul, simul et non esse nequiret. 
Haec aliter fieri poterant te iudice? Veri 
non est lex aeterna sacri? Quae vera reapse 
perspicue, liquido nunc sunt, ea falsa fuissent, 
si nexus alios habuissent corpora prima, 
e quibus aut mentes, aut mentibus obvia constant? 
Quis non excipiat malesanum dogma cachinnis? 
Quod verum est, hoc ante Atomos et corpora quaeque, 
hoc sine corporibus verum est Atomisque sine ullis: 
Cumque oculis hominum quae convenientia luci est, 
haec fuit ante oculos et lucem, cognita Menti. 
Non igitur Veri casus pater; at neque Iusti. 
Iustum nempe quid est, nisi Verum in moribus? Absit 
indubia et constans cernendi regula Iusti, 
en procul a nobis cernendi regula Veri. 
Illam homo si finxit novus auctor, et hanc quoque finxit: 
Si neutram, Natura parens utramque creavit. 
Quae facile ut capias praefari pauca licebit, 
ac nostrae interius penetralia mentis adire. 
Nimirum est Ratio nobis innata, perinde 
ut sunt innati sensus. Non fecimus ipsi 
aures atque oculos quibus utimur; ut neque rerum 
obiectas species: quas inter et organa sensus 
harmoniam posuit talem Natura creatrix, 
ut, cum obversantur, sensus simul hauriat illas. 
Non magis artifices propriae Rationis haberi 
possumus, aut Veri; quod cum Ratione ligatur 
harmonia tali, nequeat se ut pandere Verum, 
quin Ratio confestim apprendat et imbibat illud. 
Unde quod ipsa videt, sic, ut videt, esse necesse est: 
et quod ei certum est, certum prius hoc erat in se, 
quam foret humano Rationis lumine notum. 
Quod si non esset, frustra loqueremur; et omnis 
Mens hominum, sermo, sensus, res esset inanis. 
Nam cum decipior, non me Ratio intima fallit; 
Verum inconsulta quoniam Ratione ferebam 
iudicium praeceps, tunc me malus abstulit error. 
Hoc tota ingenito regitur Mens lumine, proinde 
non intellectus tantum, sed et ipsa voluntas, 
cui sua lex insculpta manet, sua norma volendi. 
Namque satis non est, res, ut sunt, Mente tueri; 
praecipue factis homines sumus. Omnis ab uno 
lumine vivendi petitur modus, atque sciendi. 
Quod Mentem in Iusto posset si fallere nostram, 
falleret in Vero. Sed nusquam Regula fallit. 
Aspicis in fabrica dum grandis et ardua moles 
tollitur, ad lapides ut ferrea norma secandos 
accedat, donec latera omni parte quadrentur: 
ut iunctim libella pares considere cogat: 
et perpendiculo surgat directus in auras 
angulis. Interea facies circumspicit omnes 
dux operis; prudensque cavet ne quid minus apte 
promineat, fugiatve, aut exeat ordine plano. 
Ante laborem, ante artificem stat certa laboris 
regula: sic et Mente prior stat regula Mentis: 
quae numquam erraret, si credendum huic nihil esset; 
nec male quidquam ageret, bene si nihil esset agendum; 
aut exemplari firmo innatoque careret. 
Certum igitur Rationis et immutabile cum sit 
exemplar, seu iudiciis praeest illa ferendis, 
seu regit affectus animorum et facta gubernat, 
sunt liquido per se fieri debentia quaedam 
omni hominum Ratione prius, quae Iusta vocamus; 
ut sunt per sese quaedam debentia credi 
omni hominum Ratione prius, quae Vera vocantur. 
Legibus a nostris, vel neutra, vel utraque pendent: 
hinc si quid verum est, aliquid iustum sit oportet. 
Nimirum si quis tibi quattuor esse negaret 
bis duo, cerritum sane meritoque vocares. 
Quapropter? Quoniam Ratio verum esse patensque 
declarat, quod ridiculus stolidusque negasset. 
Est igitur lux in nobis quae talia monstrat. 
Iam si idem Herculeas meditatus adire columnas 
iret in Aegyptum, sitiens aut retibus undam 
colligeret, stultum sane meritoque putares. 
Quapropter? Quoniam legi Rationis aperte 
pugnaret, qua praecipitur per idonea finem 
optatum potius, quam per contraria quaeri. 
Est igitur lex in nobis quae talia dictat. 
Forsan in utilibus quiddam lex ista susurrat, 
inquis; at in rebus prorsum obmutescit honestis. 
Ergo fateris in utilibus: non accidit ergo 
Fortuna, legem hanc ut haberet quisque, sed ipsam 
primitus e sacris Naturae fontibus hausit. 
Iustitiae porro virtutem non sua tantum 
utilitas, divina magis commendat origo. 
Constituit multas hominum sapientia leges; 
id fateor: sedenim inventrix Sapientia legum 
lex primaeva fuit, quae non inventa, sed ipso 
munere Naturae sic mentibus insita cunctis, 
ac tanto consensu, ut queis praestantior esset, 
hi iustas ferrent leges, aliique libenter 
acciperent. Nostro spirans haec pectore damnat 
quidquid perversum est, et honesti insculpsit amorem. 
Est oblata viro merces, qui primus in hostem 
irruerit; tu primus ades, vallumque refringis, 
mercedem petis; alter habet, qui fugit et arma 
perdidit. In vinclis frater gemit; aere gementem 
ipse tuo redimis; liber te vendere tentat: 
conquereris merito: sed cum in te facta queraris, 
nonne haec in reliquos numquam facienda fateris? 
Caupo viatorem perblande invitat in aedes; 
exceptum dum somnus habet, crudo ense trucidat: 
hic fureret dum dira fames, ut bobus et agnis 
parceret, occidit matrem, natosque voravit: 
Pro! Quae flagitia! Exclamas, quae monstra! Sed unde 
monstra vocas? Si non Ratio, quae reprobat, ulla est, 
immerito reprobas; si qua est, lex insidet ergo 
talia quae damnat; quaenam est? Eadem illa profecto, 
quae monet ac prohibet ne bis duo quinque putentur. 
Respondes forsan, tibi iustum hoc omne videri 
primitus, atque ipsa Rationis luce probatum, 
quod magis arridet: quia te nativa voluptas 
huc impellit, et hortatur nil cetera cures. 
Sed mala doctrina quot deriventur ab illa, 
utile quae grato, et grato confundit honestum, 
usque novis augens animorum incendia flammis, 
iam satis ostendi. Quod si haec rationis ab ipso 
lumine monstrantur, Ratio fit causa malorum 
omnigenum, toto quae parturit Orbe Voluptas. 
Illam autem scelerum, aut errorum dicere matrem 
aeque desipere est, ac si quis diceret esse 
in causa fabricae canonem, cur fabrica peccet. 
Natura est adeo Veri Iustique magistra: 
hoc a principio, Quinti, hoc a fonte petivit, 
quas humana dehinc posuit sapientia leges, 
Naturam et legem Rationis ubique secuta. 
Nec vetat a recto lex sicubi prava recessit: 
ut sunt humanis homines qui carnibus escam 
non dubitant coxisse sibi, interdumque paternis; 
quales Brasilii nuper, Laestrygones olim: 
nam stulti quamvis a Vero semper aberrent, 
non exinde probes Verum nihil esse reapse. 
Ut Veri, in cunctis inerant sic semina Iusti: 
consopita quidem, grassante libidinis aestu 
per populos, tandem prudentibus excita iussis. 
Sed quae causa dedit Rationem, habuisse necesse est; 
et quae Iustitiam inspirat, iusta ipsa profecto est. 
Nam quocumque caret, certe hoc dare nulla potest res. 
Lex igitur primaeva, Dei Mens atque voluntas: 
et legem hanc sentire, Deum est audire loquente,. 
Nec Verum, aut Iustum sterilis Fortuna creavit. 
Si casum abiicias, et ineluctabile fatum 
substituas, in Materia nihil esse necessum 
vidimus; atque alia quam qua nunc sede refulget, 
almae fecundam lucis potuisse creari 
congeriem, vel multiplici glomeramine cogi. 
Sidera sunt praeter Solem et visuntur Olympo 
innumerabilia. Haec propriis, a vortice nostro 
secretis, late cumque indigena comitatu 
vorticibus regnant, et ibi diversa rotantur 
privatim; at motus quos illic incita servant, 
vel nulli prorsus, nullo impellente, fuissent; 
aut alii quam sunt, alios si causa dedisset: 
vel si sponte sua, motus foret unus eorum. 
Et tu, nos rapido, Tellus, quae turbine versas, 
cur placida non sede sedes, Ptolemaeus ut olim 
Iusserat? Hoc quianam potius quam volveris illo 
exagitata modo, circumlabentia discors 
sidera vel superans cursi, vel tarda relinquens? 
Sic neue vulgares motus per corpora leges 
demonstrant, cur Sol hac Caeli parte, vel Orbis 
consistat quam semper habet, cur primitus ire 
in latus hoc, illi lateri quam obvertere frontem 
maluerit. Volvi Caelum si credis ab Euris 
ad Zephyros, quidni a Zephyris decurrat ad Euros? 
Par utrique modo est: neutro Caelum ire repugnat. 
Quae ratio pariter, quam sola ducere possis 
ex vi Materiae, tam firmo cardine Mundum 
transfixit, tantoque veru Caelum, AÃŽra, Terram 
perterebrata tenet, rerum sit ut unicus axis; 
dum reliqui proprios axes habuere Planetae, 
Sol etiam ipse suum, quem circum tota rotando 
versari moles maculis ostenditur ipsis? 
Nil igitur sine Mente putes insidere factum: 
nil a principio motum sine Mente. Quot errant 
in Caelo stellae, ac proiectum lumen opacis 
corporibus prorsum aequato moderamine sumunt; 
quotquot faces liquido nox clara accendit Olympo; 
quot sunt in patria viventum semina terra; 
et quot humus gremio succos habet, atque fodinas; 
vel silices ipsae, quarum de corpore duro 
eruitur splendens, ac Soli congener ignis; 
tot Numen cecinere tubae: cecinere, canentque; 
Quamquam Epicureas obturat perfidus aures, 
imperitare sibi nec vult homo, quem timet. Ergo 
quid iuvat ulterius commenta referre Lucreti? 
At nunc difficiles conemur solvere nodos. 
Ex nihilo nil fit: lex inviolabilis esto: 
Nil ruit in nihilum, clamat schola tota Epicuri. 
Ergo si quae sunt, aeterna fuere; nec umquam 
cessatura manent. Intermoriuntur ubique 
corpora, Materies autem quae corpora fundat, 
semper erit, fuit, est: finemque ignorat et ortum. 
Si Deus est, si Materies exordia sumsit, 
unde illam Deus? Et quando? Si fecit ab aevo, 
esse ea non coepit; si longo tempore postquam 
ipse erat, ecquo consilio mutata voluntas 
numinis aeterni? Nam si non esse decebat 
Materiem ac Mundum; cur tot, cur tanta creavit? 
Si fieri decuit; quidni prius? An sibi famam 
et cultum voluit? Quis credat honoris aventem 
naturam sibi quae satis est, nihil indiga nostri, 
sorte beata sua? Quid erat, mortalibus aegris, 
quod manifestari dubie, caecaque videri 
suspicione, coli varia sub imagine rerum 
omnigenumque Deum monstris, aliquando negari 
funditus, interdum nesciri, pascere litem 
de se perpetuam, violandas ponere leges, 
ac genus humanum vitiis permittere vellet 
omnibus, inque sua pateretur imagine ludi. 
Praeterea quamvis vastum disiecta per Orbem 
quae redolent mentem artificis, sunt corpora quaedam; 
Non tamen infinitam adeo, summeque potentem, 
aut summe cautam. Siquidem vel plurima naevis 
turpia sunt passim et mendose condita, vel si 
partibus ac numeris dicas completa, videmus 
augeri potuisse: manum Spectator avaram 
arguit, inque bono melius desiderat ipso. 
Ut sunt arborei fructus campique feraces, 
sic etiam horrendae cautes et inhospita saxa, 
sic Libyae, fluctusque leves undantis arenae. 
Quid iuvat assiduum Solem vigilare sub Arcto 
mensibus aestivis, portasque occludere nocti; 
quandoquidem concreta gelu per cetera torpet 
tempora, nec civem patitur nive consita tellus? 
Verberibus quot sunt radiorum aut victa repenti 
frigore; quot rabie venti, aut rubigine caeca, 
aut fluviis magno late erumpentibus alveo, 
intempestivis aut imbribus, atque procella 
grandinis intereunt sata laeta, hominumque labores? 
Quot necat atra lues populos? Quot partubus ipsis 
denatae matres? Vitae quot ubique parantur 
insidiae? Rem quamque suus circumvenit hostis, 
ut nec secura, miseri, brevitate fruamur. 
Si Deus est bonus, omnipotens, si cuncta gubernat 
cur mala, quae totum foede grassantur in orbem 
non averruncat? Si quae medicamina morbis 
instituit: quibus haec plerumque incognita servat? 
Si fruges homini; num toxica tetra noveris? 
Si Terram, ut colerent mortales; cur mare Terras 
exsuperat? Cur nulla pati vult litora, frenum 
saepius indignans; cur audet diluviare, 
et totas haurire refusis fluctibus urbes? 
Cur adaperta tremit, caeco vexamine Mundi 
non numquam, et piceos niveis e montibus ignes 
eiaculatur hians tellus, ac murmure magno 
susdeque ipsa ruit, vastaque voragine sorbet 
incautum genus, et lacubus sola mergit obortis? 
Cur pelago pluit, interea sitientibus arvis? 
Quosque perusta libens bibat Africa, Caucasus imbres 
accipit, empturus Libyci partem ipse caloris? 
Cur vorat ignis opes, hominum si natus in usus? 
Cur feriuntque pios, et omittunt caeca nocentes 
fulmina? Nequitiae patiens cur optima nostrae 
Mens peccare sinit? Si tantus criminis horror; 
impediat: vel cum toleret, non ardeat ira. 
Si prohibere potest, nec vult; virtutis amore 
non capitur: si forte velit, nec possit; inermis 
est illi virtus, nec iam infinita potestas. 
Denique si Mentes nullo delebilis aevo 
vita manet, mercesque bonis aeterna paratur, 
unde voluptatis tantae promulside nulla 
illexit miseros; imo cuppedine rerum 
implevit, quas spernere fas, et amare nefas sit? 
Quin nos insontes, immortalesque creavit: 
Et quantum instabilis vitae leviumque bonorum, 
nascendo tantum ipse sui ingeneravit amore? 
Venimus ad Syrtes. Alto cum gurgite primum, 
et cum turbinibus ventorum, atque aequoris aestu 
lucta fuit: nunc ad scopulos allidere, portus 
ipso in conspectu, Proretae dedecus esset. 
Ergo iam totis opus est incumbere remis, 
et suprema viae superare pericula nostrae. 
Qui nihil e nihilo fieri pleno ore tonabat, 
credidit e nihilo sic omnia facta putari, 
ut nihilum quasi materies foret unica rerum: 
ceu scamnum e trunco facimus, statuamve rotamve? 
Aut quasi seminum, ut minimo de germine pinus 
alta venit? censes si talia, docte Lucreti, 
iure putas nihil e nihilo potuisse creari: 
namque his in rebus nil fit; mutatur earum, 
quae iam prorsus erant, ratio, positura, locusque. 
Sed non est ea lis inter nos. Quaerimus utrum 
per se sint quae sunt; atque illa sit esse necessum. 
Nam si sunt per se, non sunt aliquando creata: 
si per se non sunt, coepisse aliquando fatendum est. 
Quaerimus hoc unum, hoc igitur sistamus in uno. 
At lis transacta est. Atomos nos esse, sed ipsam 
Materiem e multis concrescere partibus, antehac 
ostendi: nullis nativo iure figuris 
instructam, nullo natam se impellere motu 
delectuque loci. Quin Mentes esse probavi 
quiddam incorporeum; solaque a Mente petendam 
vim motus, quae Materiae subrepat inerti. 
Supremam hinc docui Mentem consistere per se, 
quae moveat cuncta omnipotens, quae cuncta crearit, 
atque etiam ex nihilo. Sic emersisse fatemur 
e tenebris lucem (quamvis primordia lucis 
haud tenebrae fuerint) cum lux splendescere coepit, 
lux ubi non fuerat. Sibi nam dare nulla potest res 
surgat ut e nihilo, vel si infinita putetur: 
si finita, nequit per se consistere; quando 
nil perfectius est, nil excellentius, imo 
nil tam infinitum, quam taliter esse, nec ulli 
principium debere sui. Cur cetera desunt 
illi quod per se est? Si non ab origine limes, 
Unde erit? Este procul misera argumenta Lucreti, 
argumentorum larvae. Quid in arma resurgit, 
et lacero nostros umbone repercutit ictus 
nequicquam? Qui Materiae primordia vana 
seminat in nihilo, e nihilo qui corpora fingit, 
in nihilium nexus omnes formasque refundit, 
et non erubuit, quod cogitet aut velit alta 
Mens hominum, ex nihilo factum id natumque fateri; 
iam toties fautor nihili, nunc omnia nasci 
ex nihilo potuisse negat: mavultque minutas 
particulas, quarum virtus est nulla, vel ipso 
Iudice, nec natura ullo conamine possit 
describi, quin principiis extrema repugnet, 
esse tamen per se, et toto genuisse quod Orbe est; 
quam per se Numen summum esse, et cuncta creasse. 
Sit rata res igitur semel, ac firmata perenni 
Iudicio inter nos, Quinti, causam esse potentem 
Materiae: facili iam cetera luce patebunt. 
Non enim ab aeterno, sed Mundum ea causa creavit, 
cum voluit. Nec propterea murata voluntas, 
ast eadem semper fuit, hoc ut tempore Mundus 
confieret. Quo consilio, nescimus: honorem 
certe haud affectans; satis est si condidit Orbem 
se propter, non externa ratione coactus, 
seu causa quadam praeeunte operumque magistra; 
qualia agunt homines alieno lumine ducti. 
Nam Deus ipsa quidem Ratio est, nec legibus ullis 
vinciri potuit, leges qui condidit omnes. 
At quae mens illi fuerit, dum cuncta crearet, 
quasque sit ille vias, quo fine modoque secutus, 
in multis facta ipsa docent, oculisque loquuntur, 
facta Epicureis melius facunda susurris. 
Verum haec forte tibi quondam detecta patebunt, 
quando revelati vegetus sacra dogmata Veri 
hauseris, atque novo mirabere lumine victus, 
quanta Dei in nostram fuerit clementia gentem. 
Namque parum est, Quinti, tot per miracula rerum 
numine ab aeterno cuncta evicisse creari: 
aggrediar posthac (et me labor iste iuvabit) 
dictatos afflante Deo producere libros; 
legitimi normam cultus monstrare; diuque 
promissi Mundo mysteria pandere Christi: 
quo duce ad aeternam via sternitur unica vitam; 
quo sine nil ipsum prosit cognoscere Numen. 
Hic sat erit solam Naturae attendere vocem. 
Clamat enim auctorem Natura, opus undique summum 
arguit artificem; Mense abdita corpore cernit 
nunc opus, artificem mox corpore libera cernet. 
Interea mirum non est, si corpora Mentem 
praepediunt, ac futilia et terrestria saepe 
ad bona detorquent, licet ad meliora vocatam 
immensi teneat non umquam explebilis ardor, 
est sitis implacata boni, et nativa cupido: 
quam si multivagis erroribus applicat ultro 
viles ad nugas, irritamenta malorum, 
hoc hominis vitium est, sese ipsum sponte moventis, 
qui labefactavit Naturam, et captus inani 
persona, specieque boni, rem liquit, et umbram 
arripuit; dono qui libertatis abusus 
depressit proprias pravo moderamine vires, 
restitit in sola defixus imagine, Veri 
impatiens, tandemque bonorum a fonte recessit. 
Si et lucis amans pulchrae, tenebrasque perosus, 
solis ad intuitum strictis caligat ocellis, 
nec tolerare potest lucis caput, atque parentem: 
at sparsam caelo potius, terrisque reflexam 
quaerit, et in varios detortam hunc inde colores 
cernere amat: radios omni iam ex parte libenter 
accipit infractos, et debilitate placentes. 
Anxius indagat semper qua se arte beatum 
efficiat, reperit nusquam; ut qui curvus, anhelans 
quaerendis insudat, abest ubi vena, metallis. 
Mortales miseri! Quos noxia corpora fallunt. 
Nec titubant ipsa tantum caligine Veri, 
sed magis intendunt aciem, ne cernere possint: 
incerti gratis, rerum per opaca vagantes, 
venantur dubitare, umbrasque in lumine quaerunt. 
Mox ubi nocte atra sese obduxere volentes, 
iam quasi collustrati imbris et fluctibus ipsis 
firmati, tandem caput altum ad sidera tollunt: 
quod renuunt vidisse, negant, ac sponte receptam 
noctem oculis, audent ipsis affingere rebus. 
Interea, nec longa quidem sibi gaudia prensant, 
nec nitida, at multo vix scintillantia sumo. 
Attamen haud cessant maria omnia, stagna, lacusque 
verrere, si possint praedam expiscarier undis: 
rete venit multa vi tractum, at piscium inane. 
Confessi se tandem inopes aut undique lusos, 
stultitiae mutant speciem, resipiscere nolunt. 
Lethargum potius captant, mentique remorsae 
pacem aliquam et scelerum sociis solatia curis. 
Pax erit, hanc tibi letiferam turbare quietem, 
et consopitos stimulo acri pungere sensus. 
Computat hic nummos, et gaudia fundat in arca; 
cum tandem ad cumulum vis auri maxima venit, 
non venit alma quies, auri sitis acrior ardet. 
Illum alienus honos torquet, popularis et aurae 
stridor in arma vocat generosum et gloria mortis 
lena; rapit cita mors, aut si victoria laeta 
contigerit, confestim alios meditatur honores; 
mercedemque nimis parcam, meritisque minorem 
conqueritur. Studet hic villae, nec villa quietem 
sufficit, atque domum tandem fastidit et hortos. 
Nulla voluptatis demum pacata libido, 
dum bona prosequimur stulti pereuntia, quorum 
quantus inarsit amor, tantum iactura remordet. 
Adde metum haerentem, ne mox rapiantur amata: 
namque ubi nullus amor, nihil efflorescit amoeni; 
at metus it socius, moerorque affinis amori est. 
Nec tamen ipse sibi satis est homo: semper inanis, 
si felix velit esse, foras se effundat oportet. 
At non incassum certe cupit esse beatus; 
quod Natura animis insevit, futile non est: 
unde igitur, Quinti, felix erit? Unde beari 
explerique potest? Quidnam hunc satiabit amorem, 
ni genus omne boni; ni fons Deus ipse bonorum? 
Ergo aliquis Deus est: quamquam illius immemor erras, 
frivola venatus toto ludibria Mundo; 
et breve, nil solidi reputans, depasceris aevum. 
Non venit ista tibi divina ab origine labes. 
Unde profecta? Scies; et cuius numine priscum 
instaurare decus, veraeque resumere gustum 
virtutis, patrio purgatus crimine, possis. 
Quid si hominem melius peccare haud posse fuisset, 
dic hominem melius sine libertate futurum. 
Nam bene vel male agat, fuerit si liber, opertet. 
Si non liber erit, sed vi cogente seretur, 
nec bene, nec male aget: quamvis bona vel mala fiant. 
Si vitium nequit esse, nequit consistere virtus. 
Arbiter e summo nos hic despectat Olympo, 
nec menti invidet arbitrium. Quo vadimus, ille 
semper adest: quo se fert ultro nostra voluntas, 
illuc ad positas motus in corpore leges 
auxilio sequitur; poenasque aut praemia servat. 
Hinc sacro haud semper feriuntur fulmine sontes, 
secura et crescunt dilatis crimina poenis. 
Illi exultantes irato saepe fruuntur 
numine; sed frustra: quoniam Deus imminet ultro, 
inque caput vindex filo suspenditur ensis. 
At non humanis odiis haec ultio servet; 
seu subito lapsu coelo ruat acta tonanti, 
seu claudo pede fera apprenderit antevolantem. 
Regula nam recta est, summi natura Parentis; 
quod curvum reprobat; sibi nec sinit omne per aevum 
congruere: et falsa ut semper contraria veris, 
sic animi per se vitio contrarius ille est. 
Nec dum peccamus, dolet aut percellitur ira; 
sed sua virtuti, sceleri sua praemia reddit, 
illaesus scelere, haud nostra virtute beatus. 
Iam quod Natura haec tam multa praedita culpa 
arguitur; Mendumne tibi, tibine organa Mundi 
facta putas? Disce, heu! tumidos compescere flatus. 
Quantula pars rerum vortex, quo currimus, ille est! 
Vorticis et pariter nostri pars quantula Tellus, 
ac nostrae Telluris homo! sunt plurima nobis 
dedita, sunt aliis quoque multa; sed omnia soli 
sunt subiecta Deo. Si navibus aequora tentes, 
et mare concussum tetris Aquilonibus obstet, 
involvatque ratem, quereris: tibi quid Mare debet, 
aut Maris ipse opifex? domus est tibi cara, crematur, 
fortunaeque ruunt, atque it tua machina pessum: 
mortiferae nobis pestes, nostrisque minantur: 
scilicet huic vitae non est homo natus, at illum 
altera vita manet: paucos utcumque per annos 
degentem terris, suspiriaque aegra trahentem 
tot mala debacchata monent et quis sit, et unde; 
nec veram esse sibi patriam, quam transmeat exul: 
ut bona circum effusa docent simul esse parentem 
largificum, qui dum mutantur cetera, perstat: 
sic mala mixta bonis, perituro corpore mixtum 
et mente haud peritura hominem, he flagret amore 
corporis, erudiunt; vel nobilitate tumescat 
immemor auctoris, stolidoque superbiat ausu. 
Iamvero in pelagus cadere et deserta locorum 
at pluviam, aut rorem, quando sitit arida Tellus, 
incusas frustra. Sunt legum eventa minora, 
quas toti posuit generales Conditor Orbi. 
At non propterea terris prodesse calorem, 
aut opportunos venturis frugibus imbres, 
aut fruges aptas animantibus esse negabis; 
multaque de genere hoc iam carmine prodita nostro. 
Ast auctorem operum tantorum et cuncta regentem, 
quo iure insimulas? Tu ne illum vincere posse 
consilio speras, faber ipse peritior Orbis; 
a quo, nil in te est, quod non acceperis; imo 
quo sine, quae versas animo, versare nequires? 
Utrum ego crediderim, bene se gessisse creantem, 
omnia qui potuit; melius ne creanda fuisse, 
si tu, vilis homo qui nil potes, illa creasses? 
O ratio humanae mentis, quam caeca superbis! 
Haec in mente Dei, si quondam carcere rupto 
(atque utinam) aspiceres, pro! quam tibi iusta repente 
cuncta viderentur, quae nunc male cognita damnas! 
Nonne vides incompositas aliquando figuras 
depingi plana in tabula; nec forma nec ordo est 
nec sibi respondent partes, temere omnis in arcum 
linea curvari, seriem nec habere putatur: 
levis at in medio steterit cum forte cylindrus, 
tunc tersam in faciem confusos arte colores 
colligit, et vultus reddunt vaga monstra decoros. 
Observas, quid ventus atrox aut pinguibus arvis 
aut tectis noceat, quid nimbis concita grando: 
sed tempestatum vicibus quae norma quotannis 
servetur, qua quisque fide revolubilis annus 
in sese redeat, promissaque dona reportet; 
utque canorum Ver flores, frumentaque fundat 
Aestas, et sudans Autumnus dulcia vina, 
non curas. Neque in id constanti sidera lege 
conspirare putas, fit uti viventibus omnes 
per Terram cibus, et segetes renoventur alendis. 
Attamen haec alias nancisci corpora formas 
debuerant, aut his, quae nunc datur esca parari. 
Non ruit e nimbis igitur temerarius imber; 
nec nimbi sursum e pelago sine lege seruntur; 
nec sine more leves instigant nubila venti. 
Sic et vitales possint ut carpere succos, 
arboribus ductae radices, floribus, herbis; 
et liber, ut plantae fibras succique canales 
vestiat, impediens haustus ne defluat humor. 
Sic proprio sua cuique modo sunt organa plantae, 
ut communi ab humo sumptos variare liquores, 
inque sui generis valeant convertere formam; 
et lignum et frondes una recreentur ab esca. 
Sic data, progeniem quae servent, semina cunctis 
ac toga seminibus, quae protegat undique clausa. 
Sic robur trunco, sic vis accommoda ramis, 
ut patulum vel procerum est cuiusque cacumen. 
Haud magis ex aliquo credes errare Planetas 
consilio, Solemque suis lucere Planetis, 
ut quo ardore carent, Orbes fecundet opacos, 
uniusque foci semper volvantur ad ignem: 
Saturno atque Iovi comites adnare propinquos, 
ceu Terrae Lunam; ut noctes quasi Sole retento 
sublustres facere, atque absentem reddere possint: 
totque alios itidem Soles, quot sidera fixa 
sunt Caelo, atque illis sua collustranda subesse 
corpora, quae comites alii maiora sequantur; 
una sit, toti lex, unaque regula Mundo. 
Vis iterum casu haec, aut vi contingere causa, 
quas non agnoscunt, vel parva mapalia causas? 
O demens Epicure! Dei vestigia passim 
effugis, at delere nequis; tete illa sequuntur. 
Quidquid agis, quodcumque vides, ars ipsa fatetur 
artificem. Deus hic, certe Deus. haud timor ergo 
fecit in Orbe Deos primus, nec Iupiter uno 
creditus ec tonitu Terris regnare minaci. 
Nostra sed in cunctis sibi conscia rebus egestas, 
multaque totius Mundi spectacula, nostris 
circumfusa oculis, quae non fabricavimus ipsi, 
auctorem fecunda suum, nostrumque perinde 
vulgarunt: suetique homines, miracula rerum 
obvia cum spectant, primas inquirere causas, 
ocius ad Numen se convertere paternum. 
Notities tum coepta sui, tum cognita mentis 
nobilitas socia cum debilitate, bonique 
indefessus amor nulla hic in parte reperti, 
quale animo capitur votisque optatur anhelis 
insatiabiliter, precibus tentare Parentem 
compulit, afflatu quem cuncta fovere benigno, 
et nostras audire preces, et velle iuvare, 
velle et posse simul, Natura suaserat auctor. 
Huc timor accessit: quis enim bona fervidus ardet, 
quin mala continuo metuat? Mens inter utrumque 
iactatur; pariterque animos contraria tangunt. 
At quia terrarum Dominis lex utilis illa est, 
quae mortale Deo genus asserit, atque minatur 
sacrilegis poenas, et spondet gaudia rectis, 
atque in subsidium venit, omni mente subacta, 
legibus humanis, fuge credas Regibus inde 
securum ob regimen tot religiosa reperta 
deberi: ne fit crebro iactata tumultu 
publica res; aut infrenos discordia cives 
Urbibus exagitet; vel compita sanguine manent; 
atque ipsum ruat in solium furibundus atroxque 
libertatis amor. Nam quamvis legibus adsit 
suffragata bonis, regum fidissima custos 
religio, tamen ante fuit quam sceptra tenendi 
ius foret, inque greges hominum concessa potestas. 
Sic laudum famaeque sitis, sic ardor habendi, 
et nostrae opprobrium malesuada superbia mentis, 
sic pudor, et recti, Naturae dona, voluntas, 
ante in privatis fuerant, sapientia Regum 
provida communes quam vertere nosset in usus. 
Ut ratis inventor, liquidum qui currere princeps 
ausus iter, tabulaque necem sibi distulit una, 
non velis Zephyros, Zephyris sua vela paravit. 
Nil creat ars; rebus solum utitur illa creatis. 
Si Deus haud esset, nec se passim ipse videndum 
praeberet, quonam hunc poterant sibi fingere pacto 
mortales? Mera Mens sensus non afficit; illam 
reddere quae possit, non ulla occurrit imago. 
Non hunc adscivit sane in sua vota libido, 
quem potius veluti censorem exosa severum 
detrectat. Superest ut homo vi luminis ipsa 
agnorit lumen summus, et ratione coactus. 
Inde per humanas gliscente libidine mentes, 
Vera Dei sensim species squalescere coepit. 
Nam populi Dominum veriti, at quis funditus esset 
obliti, non iam aeternum, non simplicem et unum, 
multiplici foede pictum coluere figura: 
membratim in varios ausi discerpere Divos, 
atque deas; prout usus erat, suasitve cupido. 
Venit adulatrix et fallax turba clientum: 
huc accesserunt Sophiae mysteria tectae, 
et mirabilium inventrix Facundia rerum, 
historiae male tuta fides, et carmina Vatum 
ingeniosa, vel affinis Pictura PoÃŽsi. 
Qui quondam in rebus Numen videre creatis, 
thure salutabant res ipsas: victima trunco 
plurima, vel monstro, lapidique hominique cadebat. 
Et latratorem sapiens Aegyptus Anubim, 
simiolum atque bovem, caulesque et vilia caepe, 
et pestem Nili crocodilum in vota vocavit. 
Ac velut infecta deducti ab origine rivi, 
effundunt pestem late: ceu flamma vagando 
crescit, et innumeros prorumpens excitat ignes, 
unde nova, inque horas maiora incendia surgunt: 
sic totum insulsis deceptum fraudibus Orbem 
stulta superstitio pro Religione subivit. 
Illam, Epicure, tuis merito convellere dictis 
fas erat; illa tuos versus, argute Lucreti, 
promeruit; iam tunc poteras proludere Vero: 
sed furor est, Divum impuras dum subruis aras, 
una sancta Dei templa involvisse ruina. 
An quia Mente sequi rem non potes infinitam? 
At tibi Materies est infinita: neque ipse 
finiti quidquam caperes, nisi semper adesset 
nota infiniti, teque illustraret imago: 
ut tenebras nemo, nisi toto lumine, nosset. 
Namque infiniti tantum est absentia finis; 
qui monstrat, non id quod adest, sed plurima deesse. 
Ut tenebrae nil sunt, nisi notae absenti lucis. 
An quod ab immenso refugis? Sed Materiae vis 
est immensa tibi. Forte omnipotentia laedit? 
At tibi Materiae non est finita potestas. 
Aeternumne? Aeterna tibi sunt semina rerum. 
Iam video quid sit; nimirum Numen abhorres, 
quod tibi sit testis, dominus, iudexque; negasti 
propterea Mentem, cum cetera sponte professus 
tota non dubites in rerum agnoscere summa. 
Qui tibi fas Mentem e rebus delere supremam, 
dum tibi Mens ipsi est, Menti et coniuncta voluntas? 
Nec modo tu, sed cuncti homines, noscuntque voluntque. 
Ergo quam dotem res non immensa, sed arctis 
limitibus conclusa tenet, quam debilis atque 
invalida, hanc Rei, cunctis quam excellere rebus 
et vi stare sua sine fine modoque fateris, 
non tribues? Apage indocilis deliria sectae. 
Iam si infinitum ex finitis partibus omne 
dixeris, ut tibi sit rerum infinitus acervus, 
non res, quae toti superedita praesit acervo; 
desipis. Id supra Vero pugnare docebam: 
cum de materiae numero punctisque minutis 
dissererem. Simplex, unum simul esse probavi, 
omne infinitum; non constat pluribus unis. 
Sic aeternum haud innumeris componitur horae 
momentis; nec praeterito, praesente, futuro: 
praesens perpetuum est. Solis succedere rebus 
quae pereunt, sua nec sumunt primordia per se, 
finitumque datur carptim percurrere tempus. 
Non capis haec, inquis? Tua Mens finita profecto 
Tantum finitas potis est comprehendere moles: 
verum finitis aut mole aut tempore rebus, 
infiniti aliquid se supra intelligit esse: 
cuius ad effigiem (quae nobis insita, rerum 
fit velut exemplar) quidquid proponitur, illa 
parte vel hac mancum, subito revocare solemus. 
Quod si ita non esset, tanto durabilis aevo, 
tanta mole tumens, vel tam perfecta videri 
res animo saltem et meditandi robore quiret, 
tantaque vi numeri, nihil ut perfectius umquam, 
aut durabilius, maius, numerosius esset; 
vel genere in quovis cumulatius esse potesset. 
Id vero, si corpus erit, numquam accidit. Imo 
addimus oblatis semper. Nam quolibet aevo 
percipimus confestim aliud diuturnius aevum, 
et numerum numero maiorem, et corpore grandi 
grandius. Expleri nec Mens, nec nostra Voluntas 
usque potest, nisi re infinita. Si nihil esset 
hoc infinitum, nostra non Mente sederet 
primitus: effigies nihili non ulla relucet. 
Ergo est infiniti aliquid sine corpore; nobis 
quod nunc percipere est licitum, comprehendere numquam, 
affari nondum: quo se irrequietus amando, 
dum nec opinatur, contemplandoque vicissim, 
fert animus noster; nec dum potiatur abunde, 
stare potest; quamvis illum finita retardent 
interea, et veris inhiantem salsa morentur. 
Tu quoque, qui Mundo naevos offendis in ipso, 
et meliora bonis atque integriora requiris, 
perfecti effigiem geris alta mente repostam. 
Ista sed unde tibi nata est perceptio, et usque 
progrediens desiderium ulteriora fruendi? 
Sane haec perfecti quaedam exemplaris imago est. 
An venit ex te ipso? Non tu perfectus. An ipsis 
a rebus quae sunt? Neque enim nihilum intulit illam: 
sed si a corporeis; perfectas esse negasti. 
Ergo a perfecta, quae sit sine corpore, causa: 
corporaque atque animos supra celsissima nostros. 
Nunc age, quae nostra capiuntur mente, vel ipsis 
sensibus obvia sunt, vel nullo praedita sensu. 
Quinam intelligeres, quae sensus acumine nullo 
assequitur, quae sponte tibi simulacra facessis, 
corporeos extra fines aliquando vagatus, 
aeternum, immensum quoties meditaris, et unum; 
has nisi Mens ideas tibi summa effingeret intus, 
Mens incorporeos solers miscere colores? 
Iamvero referunt ipsi quae corpora sensus, 
qui se depingunt animis, ut cognita fiant? 
Notities erenum non est vicinia, motus, 
formaque Materiae, nec progeneratur ab illis; 
diversum genus; haud radix communis utrisque 
esse potest: si non ad eam mecum ipse recurres 
quae rerum genitrix cunctarum et causa profecto est, 
insinuans arcana tuae in penetralia mentis. 
Denique, nec per se Mens ullo corpore tangi, 
nec quocumque modo connexum impellere corpus 
nostra potest. Unde est igitur, quod mutua sese 
commoveant; certisque in corpore motibus ortis, 
notities menti adveniat, tum certa cupido: 
atque ex notitia certaque cupidine mentis, 
quidam enascantur motus, et corpore gliscant? 
Naturas adeo duplices quae fibula nectit? 
Quidquid enim nectit partes, ad utramque necesse est 
pertineat: sic vitta manus, sic lora iugales, 
vincula sic ulmo vitem, sic stamina pannos. 
At vinclum, si corpus erit, qui prendere Mentem; 
et si incorporeum, qui prendere membra valebit? 
Ergo Infiniti coniunxit sola voluntas. 
Propterea non Mundi animam mentemve putabis 
esse Deum; quasi sit commixtus corope magno, 
tamquam immensus homo, ceu nos compendia Mundi. 
Nam si Materiae summam pollere sagaci 
consilio velles, iam te memorata refellunt, 
omni quae nostram secernunt corpore mentem. 
Nec Mens una foret: sed quot ramenta, tot essent 
materiae mentes; quarum discordia nullos 
ad numerum, rectoris egens, componere motus 
posset, et ipsa suis rueret disperdita membris. 
Vel si privatis conflatam ex omnibus unam 
credideris Mentem, ceu totum e partibus, etsi 
corporis expertes non infitiabere cuncta; 
haud minus errabis: quia Mens ex Mentibus esse 
nulla potest; nec habet varias concordia Mente. 
Quaeque sua vi freta, suo quoque libera seorsum 
censet agitque modo, nil comparis indiga prorsus; 
nescia quod reliquae celent. Non ulla Senatus 
Naturam consulta, aut Plebiscita gubernant: 
Nec regit unanimis totum Respublica Mundum. 
Denique si Mundo iunctam concedere mentem 
sic libeat, qualis nostro Mens corpore degit, 
falleris haud dubie. Nullo sociabile nexu 
maxima qui potuit sibi Mens adsciscere corpus? 
Non etenim, ut nostro de corpore diximus antehac, 
vis iussit maior discordia vincula necti. 
Oraetera, vel non omnes in corpore Mundi 
illa reget motus, ut mens non dirigit omnes 
corpore in humano; multos, licet accola, nescit; 
unde, (nefas) Deus ex alio fit numine pendens; 
et cum Materia regnum partitur inerti: 
vel nihil in Mundo geritur, quin ille sit auctor. 
Tum rursus quaeram: fuerit num primitus Orbus 
absque Deo; dederitne Deus primordia Mundo? 
Si dedit, hic Deus est quem cernuus Orbus adorat; 
nec proprii consors operis, verum arbiter et Rex 
dicetur nobis: quis et assentire negabit? 
Quod si non dederit, duo sunt aeterna. Quid ergo; 
alternum ab alterius, quod per se est, Numine pendet? 
Quod per se est, parte ex aliqua pendere repugnat. 
Quo pacto, nisi Materiae penetralia nosset, 
tantos Materiae motus, tanta arte cieret? 
Nam neque fas nobis ita nostrum subdere corpus, 
quos huius structura latet, quos organa fallunt. 
Et qui pernoscet, si non etiam ipse creavit? 
Ergo non aliter Deus est quam credimus. Ille 
solus per sese est. Ex illo cetera rerum 
suntque, manentque; ex se in nihilum reditura repente, 
ni teneat, servetque volens. Haec unica cunctis 
causa potens et prima. Hunc omnes corpore morus; 
hinc ideae nostris oriuntur mentibus omnes. 
O felix nimium! si iam exitiabilis error 
excidit; o felix! tua si bona denique noris: 
macte animo, Quinti; nova te via ducit Olympo. 
Si Deus est, si tota Deum Natura parentem 
concelebrat, nonne hunc et gens humana fateri, 
et colere, et Numen debet redamare paternum? 
et quid amabilius perfecto? Quidve placebit 
menti hominum, si non placet infinita venustas; 
immumerabilium summa, et constantia dotum; 
et superexcellens, atque immutabilis; ipsum 
omnino, vereque quod est? nam cetera tantum 
nonnihil, ac potius defectu cognita, quam re: 
quae vix esse putes, nihilo contermina semper. 
Ten' moveat dulci natura precaria sensu, 
nec Natura movet, quam per se stare necessum est? 
Quandoquidem sola et, quam non ita stare repugnet. 
Rivum admiraris, Mare non miraberis ipsum? 
Hunc etiam docili sic mente sequamur oportet, 
ut, si quidem credi velit, id credamus: origo 
nam Veri est; et si mendax, iam non Deus esset: 
Tum, si quid fieri velit, id faciamus: ab omni 
nam famulos nutu Domini pendere fatemur. 
Hinc omnis stat Religio: quam spurca Lucreti 
reiicit impietas, et diro carmine delet; 
ut regnet sancto pro Numine foeda Voluptas. 
Iam, si humanarum quam sit confusa tuemur 
conditio rerum, nova mentibus inde micat lux. 
Iustus enum Deus est: hominum gens libera. Merces 
debetur cunctis adeo; et quae debita, tandem 
redditur. Id planum est. Sontes autem esse beatos, 
cuncta bonis adversa, vetat lex ipsa parentis 
naturae, nec iustitiae sinit inclytus ordo. 
Recte igitur factis sua reddi praemia verum est, 
poenas flagitiis. At non ita semper utrisque, 
dum vivunt homines et mortis regna frequentant, 
evenit. Ergo aliud merces differtur in aevum. 
Nam cum incorporeae Mentis natura sit expers 
interitus, atque aeternae sibi conscia vitae, 
hoc fieri nequit, ut qui servat corporis ipsam 
materiem, iusto indotatas munere mentes, 
immemor anteacti, perdat, nihiloque reportet. 
Sic animis innata Dei super omnia iusti 
notities, hanc sacrilego spem tollit iniquam, 
impunita suis deleri crimina fatis, 
aequatamque sibi sortem cum insonte futuram. 
Quapropter geminis fundatur nostra columnis 
religio; quas non timor aut malesuada cupido, 
ipsa sedante oculos prudens Natura locavit: 
esse Deum auctorem rerum, iustique tenacem; 
esse animos nullo perituros temporis aevo. 
Sed quia non poterant hominum diversa per orbem 
tot capita inter se concordi degere sensu; 
ac primam Veri effigiem turpavit in horas, 
qui passim infecto de fonte scaturiit error; 
naturae vox conciderat, lex victa fluebat 
naturae, humanis nisi vox divina sonaret 
auribus; et sanctam cui nos submittere vellet, 
amoto Deus ipse daret velamine, legem: 
ut fax Naturae, meliori lumine fulgens, 
iam dubiae noctis malefidas vinceret umbras. 
At te vix natum, Quinti, atque a matre recentem 
non ausim extemplo saturare valentibus escis: 
suscipies, cum te firmarit robore adulto 
recti assuetudo constans et casta voluptas: 
interea leve de nostro lac ubere suges. 